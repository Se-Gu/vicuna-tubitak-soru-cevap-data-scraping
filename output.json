[
    {
        "id": "bir-metni-chatgptnin-hazirladigi-anlasilabilir-mi",
        "conversations": [
            {
                "from": "soru",
                "value": "Bir Metni ChatGPT’nin Hazırladığı Anlaşılabilir mi?"
            },
            {
                "from": "cevap",
                "value": "hirun / iStock\nChatGPT, yapay zekâyı kullanarak kullanıcıların taleplerine yönelik metinler oluşturan bir sohbet robotu. ChatGPT’nin son zamanlarda bu kadar popüler olmasının sebebi, oluşturduğu metinlerin son derece gerçekçi, akıcı ve mantıklı olması. ChatGPT kullanıcılar tarafından deneyimlendikçe bu teknolojiyle neler yapılabileceği konusunda yeni bilgiler ediniyoruz.\nChatGPT tarafından oluşturulan metinlerin insanlar tarafından üretilenden kolayca ayırt edilememesi bazı etik sorunlara yol açıyor. Örneğin sonuçları bioRxiv’de yayımlanan bir araştırmada, alanında uzman bilim insanlarının ChatGPT'nin yazdığı sahte araştırma makalesi özetleri ile orijinal özetleri birbirinden ayırmakta zorlandıkları belirlendi. Ayrıca ChatGPT’nin ürettiği metinlerin intihal içerip içermediğini incelemek için kullanılan özgünlük testleri, metinlerin %100 orijinal içerikler olduğunu gösterdi. Bazı eğitimciler ise ChatGPT’nin öğrenciler tarafından verilen ödevleri yapmak için kullanıldığını söylüyor.\nChatGPT’nin oluşturduğu içerikler mantıklı görünse de her zaman doğru olmayabiliyor. Bu nedenle ChatGPT’nin verdiği cevapların doğruluğunu başka güvenilir bir kaynak kullanarak değerlendirmek hayli önemli. OpenAI şirketi eğitimciler için ChatGPT’yi kullanırken dikkat edilmesi gerekenlerle ilgili bir bilgilendirme yayınladı.\n\nkomunitestock / iStock\nPeki, bir metnin ChatGPT tarafından mı yoksa bir insan tarafından mı oluşturulduğunu tespit etmek mümkün mü?\nBu konuda yapılan farklı araştırmalar var. Örneğin sonuçları arXiv’de yayımlanan çalışmada araştırmacılar, ChatGPT tarafından oluşturulan metinlerle insanlar tarafından üretilen metinlerin arasındaki farklara dair bilgiler paylaştı. Buna göre:\nChatGPT sadece sorulan soruya odaklı cevaplar verirken, insanlar tarafından üretilen metinlerde ana temayla ilgili diğer konulara da değinilebiliyor.\nChatGPT’nin oluşturduğu metinlerde genel kabul gören doğrulara dayanan objektif bir dil hâkimken, insanlar tarafından üretilen metinlerde kişisel yargılara dayanan ifadeler yer alabiliyor.\nChatGPT’nin verdiği cevaplarda duygu ifade eden anlatımlar daha azken, insanlar tarafından yazılan metinlerde duygu ifade eden noktalama işaretleri (örneğin ünlem, üç nokta vb.) ve parantez içi açıklama cümleleri daha fazla kullanılıyor.\nChatGPT tarafından oluşturulan metinleri tespit etmek için yine yapay zekâdan destek alan uygulamalar da var. Örneğin ChatGPT’yi kullanıma sunan OpenAI şirketi, yapay zekâ tarafından oluşturulan metinler ile insanlar tarafından üretilen metinleri ayırt edebilmek yeni bir sınıflandırıcı uygulama yayınladı. Yeni kullanıma sunulan sınıflandırıcı, yapay zekâ tarafından oluşturulan metinleri %26 oranında doğru olarak tespit edebiliyor. Metnin uzunluğu arttıkça sınıflandırıcının doğru tespit etme oranı da artıyor. Araştırmacılar sınıflandırıcıyı eğitmeye devam ettiklerini ve daha fazla geri bildirim alabilmek için uygulamayı genel kullanıma açtıklarını belirtiyor. Siz de uygulamayı test etmek isterseniz ChatGPT’ye yazdırdığınız bir metnin değerlendirmesini buradan yaptırabilirsiniz."
            }
        ]
    },
    {
        "id": "en-ust-siniflandirma-taksonu-alemler-kaca-ayrilir",
        "conversations": [
            {
                "from": "soru",
                "value": "En Üst Sınıflandırma Taksonu Âlemler Kaça Ayrılır?"
            },
            {
                "from": "cevap",
                "value": "Elinizde farklı renklerde, şekillerde ve türde milyonlarca fasulye olduğunu düşünün. Bu fasulyeleri ayrı ayrı tarlanıza ekeceksiniz. Fakat fasulyelerin hepsi birbirine karışmış. Bu fasulyeleri kolayca tarlanıza ekebilmeniz ve büyüyen fasulyeleri ayırt edebilmeniz için aynı özelliklere sahip fasulyeleri gruplandırmanız gerekir değil mi?\n\nJulio Ricco/iStock.com\nİşte bilim insanları da canlıları benzer özelliklerine göre sınıflandırarak canlılar üzerinde kolaylıkla bilimsel çalışmalar yapıyor. Çünkü yeryüzünde birbirinden farklı özelliklere sahip yaklaşık 9 milyon tür canlı yaşıyor.\n\nRomoloTavani/ iStock.com\nBilim insanları bu sınıflandırmayı yaparken önce canlılar arasındaki bazı temel benzerliklere bakarak canlıları gruplara yerleştirir. Bu gruplara âlem denir. Hangi canlının hangi âleme yerleştirileceğini canlının beslenme şekli (Ototrof mu, heterotrof mu?), hareket edip edemediği, tek hücreli mi yoksa çok hücreli mi olduğu, hücresinde çekirdek ya da zarlı organel bulunup bulunmadığı ve üreme şekli belirler. Örneğin kedinin hücrelerinde kloroplast bulunmaz. Bu yüzden kedi kendi besinini kendisi üretemez. Hareket edebilir ve sadece eşeyli ürer. Bir bitkinin hücrelerinde ise kloroplast bulunur. Dolayısıyla bitki kendi besinini kendisi üretir. Hareket edemez. Eşeyli ya da eşeysiz ürer. Bu durumda kediyi örneğin x âlemine yerleştirirken, çiçeği y âlemine yerleştiririz. Ayrıca bir köpek de kendi besinini kendisi üretemez ve hücrelerinde kloroplast bulunmaz. Hareket edebilir ve sadece eşeyli ürer. Bu gibi ortak özelliklerden dolayı köpek de kedi gibi x âlemine yerleştirilir.\nBu şekilde her bir âlemde ortak özelliklere sahip birçok canlı bulunur. Örneğin x âleminde bir sürü farklı kedi ve köpek, y âleminde ise bir sürü farklı bitki bulunur. Bu nedenle âlemler canlıların en kalabalık olduğu gruplardır. Daha sonra sınıflandırma basamakları her bir âlemdeki canlıların birbirlerine daha benzer özelliklerine göre farklı gruplara ayrılır.\n \n\nBütün canlılar göz önüne alınarak âlemler toplam 6 farklı gruba ayrılmıştır. Bunlar hayvanlar, bitkiler, mantarlar, protistalar, bakteriler ve arkelerdir.\n\nHayvanlar Âleminin Özellikleri Neler?\nGözünüzün önünde bir fil canlandırın. Filin yanında ise bir kuş olsun. Birbirlerinden görünüş olarak çok farklılar değil mi? Fakat detaylı olarak incelendiğinde her ikisi de eşeyli üreyen, hücrelerinde hücre duvarı ve kloroplast bulunmayan, farklı işlevlere sahip özelleşmiş dokuları bulunan, heterotrof olan (kendi besini kendisi üretemeyen), hareket edebilen, dış uyarıcılara karşı hızlı tepki gösterebilen ökaryot ve çok hücreli canlılardır. İşte bu iki canlı, bu ortak özelliklerin tamamına sahip olduğu için hayvanlar âlemine yerleştirilir. Burada bir kuş yerine bir timsah, bir kelebek, bir kurbağa, bir kirpi ya da bir balık da düşünebilirsiniz.\n\nyuelan/ iStock.com\n\nBu görselde gördüğünüz tüm canlılar hayvanlar âleminde yer alır.\n\nBazı canlılar ise eşeysiz üremelerine rağmen hayvanlar âleminde yer alabilir. Detaylı olarak incelendiğinde bu canlıların en fazla hayvanlar âlemindeki canlılarla ortak özelliğe sahip olduğu bulunmuştur. Bu yüzden de hayvanlar âlemine yerleştirilmişlerdir. Örneğin bazı balıklar, amfibiler veya sürüngenler eşeysiz üreyen hayvanlardır.\n\nDmitry Taranets/ iStock.com\n\nNew Mexico kamçı kuyruğu eşeysiz üreyen bir sürüngendir.\n\nBitkiler Âleminin Özellikleri Neler?\nŞimdi ise bir papatya ve bir de gülü hayalinizde canlandırın. Her ikisi de hareketsizdir, yeşil gövdeleri vardır ve yaprakları bulunur. Detaylı olarak incelendiğinde her ikisi de ototrof (kendi besinini kendisi üretebilen) olan, farklı işlevlere sahip özelleşmiş dokuları bulunan çok hücreli ökaryot canlılardır. Hücrelerinde hayvanlardan farklı olarak selülozdan oluşan hücre duvarı ve kloroplast organeli bulunur.\n\n\nBitki hücresi\n\nKloroplastlarında fotosentez yapmalarını ve yeşil görünmelerini sağlayan klorofil pigmentleri vardır. Hücrelerinin merkezinde de büyük bir koful bulunur. Eşeyli ürerler. Bu özelliklerinden dolayı hem gül hem de papatya bitkiler âlemine yerleştirilir.\n\nno_limit_pictures/ iStock.com-Nika-3000/ iStock.com\n\nPapatya ve gül bitkiler âleminde yer alır.\n\nGenel olarak hareketsiz, ototrof veya bir dereceye kadar heterotrof olabilen, hücrelerinde hücre duvarı bulunan, eşeyli ya da eşeysiz üreyebilen, kloroplastı ve hücresinin merkezinde büyük bir koful bulunan canlılar bitkiler âlemine yerleştirilir.\n\nAndreas Häuslbetz/ iStock.com\n\nSinekkapan gibi böcekçil bitkiler hem ototrof hem de heterotrof olabilir. Büyüdükleri toprak azot bakımından verimsizse azot mineralini böcekleri sindirerek sağlarlar.\n\nMantarlar Âleminin Özellikleri Neler?\nTek hücreli veya çok hücreli ökaryot bir canlı olan, hücrelerinde hücre duvarı bulunan fakat kloroplastları ve klorofil pigmentleri olmayan, hareket edemeyen, hif adı verilen ipliksi bir yapıdan oluşan, eşeyli ya da eşeysiz üreyebilen, farklı işlevlere sahip özelleşmiş dokuları bulunan ve heterotrof olan canlılar mantarlar âlemine yerleştirilir.\n\n\nHiflerin toplanmış biçimiyle oluşan miselyum görüntüsü.\n\nMantarların büyüklükleri mikroskobik boyutlardan çıplak gözle görülebilecek çok büyük boyutlara kadar değişebilir. Besinlerini genellikle çürüyen maddeler üzerinden emilim yoluyla elde ederler.\n\nHein Nouwens/ iStock.com\n\nBu görselde gördüğünüz tüm canlılar mantarlar âleminde yer alır.\n\nBazı mantarlar ise insanda hastalığa sebep olabilir. Örneğin Candida auris insanda enfeksiyona neden olan mikroskobik boyutta bir mantar türüdür.\n\nselvanegra/ iStock.com\n\nCandida auris görüntüsü\n\nProtista Âleminin Özellikleri Neler?\nGenellikle sucul ortamlarda ya da nemli topraklarda yaşayan, tek veya çok hücreli olan, sil, kamçı ya da yalancı ayak ile hareket eden, ototrof ya da heterotrof olan ve eşeysiz üreyen canlılar protista âlemine yerleştirilir. Bu canlıların birden fazla özelleşmiş dokusu bulunmaz. Bazılarında mitokondri ve koful gibi zarlı organeller ve hücre duvarı bulunabilir. Ototrof olanlarında kloroplast bulunduğu için bu canlılar yeşil görünür.\nProtistalar Ökaryot Canlılar mıdır?\nProtistalar ökaryot canlılardır.\nProtista Örnekleri Neler?\nCıvık mantar, amip, öglena, dinoflagellata, terliksi hayvan (paramesyum), diyatome ve deniz yosunu (makroalg) protistalar âleminde yer alır.\n\n\nBu görselde gördüğünüz tüm canlılar protista âleminde yaşar.\n\nMikroskopla görülebilenlerin yanı sıra çok daha büyük boyutlarda olanları da vardır. Örneğin bir tür amip olan Amoeba proteus’un büyüklüğü 250-750 mikrometre arasında değişir. Bir tür su yosunu olan Macrocystis pyrifera’nın büyüklüğüyse 30-53 metre arasında değişir.\n\nNNehring/ iStock.com - Velvetfish/ iStock.com\n\nAmip (üstte) ve deniz yosunu (altta)\n\nBazı protistalar parazitlik özelliği gösterebilir. Örneğin sıtma hastalığının sebebi olan Plasmodium falciparum adı verilen bir tür plazmodyum protistadır.\n\nEd Reschke/ Stone/ Getty Images\n\nKırmızı kan hücrelerindeki Plasmodium falciparum (koyu mor renkte)\n\n\n\nProtistanın yapısı\n\nBakteriler Âleminin Özellikleri Neler?\nVücudunuzda neredeyse iki litrelik bir kabı dolduracak kadar bakteri bulunduğunu biliyor muydunuz? Peki nedir bu bakteri?\nTek bir hücreden oluşan, sitoplazmalarında sadece genetik materyallerini taşıyan DNA ve protein sentezinde rol oynayan ribozomlarını bulunduran, hücreyi dış ortamdan ayıran hücre zarına sahip olan canlılar bakteriler âlemine yerleştirilir. Hücre zarı yapısını oluşturan yağ asitleri gliserole ester bağları ile bağlıdır. Çoğunda hücre zarının yanı sıra peptidoglikandan oluşan hücre duvarı da bulunur.\n\n\nBakterinin yapısı\n\nBakteriler Prokaryot Canlılar mıdır?\nBu canlıların zarlı organelleri ve çekirdekleri yoktur. Bu yüzden bakteriler prokaryot canlılardır. Çoğunluğu mikroskobiktir. Bazı türleri endospor oluşturabilir. Sadece “binary fission” olarak bilinen ikiye bölünerek çoğalırlar.\n\nKaynak: WikiCommons\n\nBu görselde gördüğünüz tüm canlılar bakteriler âleminde yer alır.\n\nBakteriler ototrof ya da heterotrof olabilir. Örneğin mavi-yeşil alg olarak da bilinen siyanobakteriler sitoplazmalarındaki klorofili kullanarak besinlerini fotosentez yoluyla elde eder.\n\nNNehring/ E+/ Getty Images\n\nOscillatoria siyano bakterisi\n\nBakteriler hareketlerini kamçı ve pilus ile sağlar. Vücudumuzdaki bakterilerin çoğu yararlıdır. Fakat bakterilerin bazısı tüberküloz, strep boğaz enfeksiyonu ve Meningokok hastalığına sebep olabilir.\nArkeler Âleminin Özellikleri Neler?\nPeki şimdi çok aşırı tuzlu bir yer düşünün ya da oldukça asidik ve sıcaklığı 75 oC-80 oC olan bir kaynak düşünün. Sizce burada bir canlı yaşayabilir mi?\n\nIgnacio Palacios/ Stone/ Getty Images\n\nYellowstone’da bulunan Grand Prismatic Spring'in farklı renklerde görünmesinin nedeni, farklı sıcaklıklarda yaşayan bakteri ve arkelerin sahip olduğu renk pigmentleridir. Örneğin siyanobakterilerin yoğun olduğu bölgeler siyanobakterilerin sahip olduğu pigmentlerden dolayı mavi-yeşil renkte görünür.\n\nEvet arkeler için bu mümkün. Arkeler de bakteriler gibi tek bir hücreden oluşan, sitoplazmalarında sadece genetik materyallerini taşıyan DNA ve protein sentezinde rol oynayan ribozomlarını bulunduran canlılardır. Arkelerde de bakterilerdeki gibi hücreyi dış ortamdan ayıran hücre zarı bulunur. Arkelerin hücre zarında bakterilerdekinden farklı olarak yağ asitleri yerine hidrokarbonlar bulunur. Hidrokarbonlar gliserole eter bağlarıyla bağlıdır. Arkelerde hücre zarının yanı sıra psödopeptidoglikandan oluşan hücre duvarı da vardır.\nArkeler Prokaryot Canlılar mıdır?\nArkelerin da zarlı organelleri ve çekirdekleri bulunmaz. Bu yüzden arkeler prokaryot canlılardır.\n \n\n\nArkenin yapısı\n\nArkeler mikroskobik canlılardır. Endospor oluşturmazlar. İkiye bölünme ve tomurcuklanma ile ürerler.\nArkelerin en önemli özellikleri normal koşulların yanı sıra uç koşullarda da yaşayabilmeleridir. Örneğin 100 oC’ın üzerinde, okyanus derinliklerinde, dondurucu soğuklarda, asidik, bazik ve aşırı tuzlu ortamlarda yaşayabilirler. Arkeler aleminde fotosentez yapabilen tek cins Halobacterium cinsidir. Bu cinste yer alan erke türleri gerçek bir fotosentez yapmaz. Yani bitkiler ve bakterilerin yaptığı fotosentezdeki gibi klorofili kullanarak elektron aktive edilmez. Bunu yerine bakteriorodopsin adlı bir protein kullanılarak ışık enerjisi yardımıyla hidrojen iyonu aktive edilir.\n\nGörsel Kaynak\n\nAşırı tuzlu ortamlarda bile yaşayabilen Halobacterium salinarum\n\nPeki siz tardigrad olarak da bilinen su ayılarının hangi âleme dâhil edildiğini bulabilir misiniz?\n\nKaynaklar:\n\nhttps://www.ruf.rice.edu/~bioslabs/studies/invertebrates/kingdoms.html\nhttp://hyperphysics.phy-astr.gsu.edu/hbase/Biology/animal.html\nhttps://openstax.org/books/concepts-biology/pages/15-1-features-of-the-animal-kingdom\nhttps://byjus.com/biology/plant-kingdom-plantae/\nhttps://byjus.com/biology/kingdom-fungi/\nhttps://byjus.com/biology/protista/\nhttps://bio.libretexts.org/Sandboxes/tholmberg_at_nwcc.edu/BIOL_1213/03%3A_Unit_3_-_Systematics_and_Phylogeny/3.04%3A_Biological_Diversity/3.1.03%3A_Prokaryotes_-_Bacteria_and_Archaea\nhttps://byjus.com/biology/archaebacteria/\nhttps://ucmp.berkeley.edu/bacteria/bacteriamm.html\nhttps://www.science.org.au/curious/earth-environment/what-are-archaea"
            }
        ]
    },
    {
        "id": "bor-karbur-nedir-nerelerde-kullanilir",
        "conversations": [
            {
                "from": "soru",
                "value": "Bor Karbür Nedir? Nerelerde Kullanılır?"
            },
            {
                "from": "cevap",
                "value": "Preslav\nBor karbür\nYarı iletken özellikte bir element olan bor, yüksek sıcaklıklarda elektriği bir metal gibi iyi iletirken düşük sıcaklıklarda bir yalıtkan gibi davranır. Saf bor siyah, toz şeklinde ve kristal yapıda bir maddedir. Bor ve yapısında bor bulunan bileşikler birçok önemli alanda kullanılır. Örneğin bor, nötronları soğurma özelliği ile nükleer reaktörlerde fisyon tepkimesinin hızının kontrol edilmesini sağlar. Yangın söndürücü toz olarak kullanılabilir. Bor oksit bileşiği silisyum dioksit ile karıştırılarak camın kırılmaya ve yüksek sıcaklığa dayanıklı hâle getirilmesi sağlar.\n\nBjörn Wylezich / Alamy Stock Photo\nSaf bor\nBorun karbon ile oluşturduğu bir bileşik olan bor karbür, elmas ve kübik bor nitrürden sonra bilinen en sert maddedir. Bu özelliği sayesinde malzemeleri güçlendirmek amacıyla tercih edilir. Bilinen en sert malzemelerden biri olmasına rağmen bor karbürün yoğunluğu görece düşüktür. Bu nedenle savunma sanayisinde örneğin askerî uçaklarda, helikopterlerde, zırhlı araçlarda, koruyucu yeleklerde kullanılan hafif zırhlar bor karbürden üretilir.\n\nguvendemir / iStock\nBor karbür çok dayanıklı bir malzeme olmasının yanı sıra yoğunluğu görece düşük olduğu için hafif zırh üretiminde kullanılır.\nAyrıca bor karbürün nötron soğurma yeteneği yüksektir. Bu nedenle nükleer reaktörlerde kullanılan kontrol çubuklarının üretiminde bor karbürden yararlanılır. Bor karbürün erime noktası (2.427 °C) yüksektir ve yüksek sıcaklıkta bozulmadan kararlı bir şekilde yapısını koruyabilir.\n\nAntonio Gil / Alamy Stock Photo\nNükleer reaktör çekirdeği\nBor karbürün bu üstün özellikleri kendine özgü kimyasal yapısı ile ilişkili. Kristal yapılı maddelerde atomlar düzenli bir şekilde konumlanmıştır ve tekrar eden bu yapılar birim hücre olarak adlandırılır. Bor karbür bileşiğinin kimyasal formülü basitleştirilerek B4C olarak verilir. Ancak bor karbürün kristal yapısı henüz tam olarak anlaşılabilmiş değil. Deneysel ve kuramsal araştırmalar bor karbürün kristal yapısı içinde 12 bor ve 3 karbon atomdan oluşan birim hücrelerin tekrar ettiğini fakat birim hücre içinde doğrusal olarak dizilmiş şekilde konumlanan üç karbon atomundan birinin bor ile yer değiştirebileceğini gösteriyor.\n\nMaterials Research Society 2020\nBor karbürün kristal yapısı içinde tekrar eden birim hücre. Çizimde siyah küreler bor atomlarını, sarı-mavi küreler ise karbon atomlarını gösteriyor.\nBor karbürün kristal yapısında tekrar eden birim hücreler, karşılıklı iki köşesi boyunca uzatılmış bir küpe benzetebileceğimiz, rombohedron kafes yapısına sahiptir.\nTürkiye, dünyanın en büyük bor kaynaklarına sahip ülkesi. Yakın zamanda Balıkesir’in Bandırma ilçesinde bor karbürün üretildiği bir tesis açıldı.\nKaynaklar:\n\nBicer, H. ve ark., “Thermal expansion of nano–boron carbide under constant DC electric field: An in situ energy dispersive X-ray diffraction study using a synchrotron probe”, Journal of Materials Research, Cilt 35, Sayı 1, s. 90-97, 2020.\nDomnich, V. ve ark., “Boron Carbide: Structure, Properties, and Stability under Stress”, Journal of the American Ceramic Society, Cilt 94, Sayı 11, s. 3605-3628, 2011.\nVats, N. ve ark., “Atomic structure and vibrational properties of icosahedral α-boron and B4C boron carbide”, Computational Materials Science, Cilt 17, Sayı 2-4, s. 127-132, 2000.\nhttps://cevherdenmucevhere.com\nhttps://dergipark.org.tr/tr/download/article-file/76283"
            }
        ]
    },
    {
        "id": "aktiflik-durumuna-gore-fay-cesitleri-nelerdir",
        "conversations": [
            {
                "from": "soru",
                "value": "Aktiflik Durumuna Göre Fay Çeşitleri Nelerdir?"
            },
            {
                "from": "cevap",
                "value": "mehmetakgul/iStock.com\nFay Nedir?\nYer kabuğu katı, büyük ve şekilsiz kayaçlardan oluşur. Bu kayaçlara tektonik levha denir. Tektonik levhalar sıcak ve erimiş kayaçlardan oluşan mantonun üzerinde Dünya’nın litosfer katmanında yer alır. Litosfer; yer kabuğu ve mantonun katılaşmış üst kısmından oluşur.\n\nVectorMine/ iStock.com\n\nDünya’nın litosferi tektonik levhalardan oluşur. \n\nMantodaki yüksek sıcaklık ve basınç, tektonik levhaların hareket etmesine neden olur. Bu hareket sırasında levhalar bazen birbirine doğru yaklaşır bazen de birbirinden uzaklaşır. Levhaların hareketi sebebiyle gerilme ve sıkışmalar meydana gelir. Bu gerilme ve sıkışmalar sonucu oluşan enerjinin açığa çıktığı, levhaların arasındaki kırıklara fay denir.\n\nFayların uzunluğu birkaç milimetreden binlerce kilometreye kadar değişebilir. Bir deprem anında fayın bir tarafındaki kayaç aniden kayar. Bu şekilde çoğu fay, jeolojik zaman içinde tekrarlanan yer değiştirmelere neden olur.\n\nAktiflik Durumuna Göre Fay Çeşitleri Nelerdir?\nAktiflik durumuna göre üç fay çeşidi vardır: aktif, aktif olmayan ve yeniden aktif olmuş faylar.\nAktif (Diri) Fay Nedir?\nGenellikle son 10.000 yılda (Holosen Dönemi’nde) en az bir kez hareket etmiş ve depreme neden olmuş faylar “aktif fay” olarak tanımlanır. Bu fayların yeniden deprem oluşturma olasılığı çok yüksektir.\n\nÇizim: Umut Aybek\nAktif Olmayan Fay Nedir?\nVarlığı bilinen, 2 milyon yıl içinde hiç hareket etmemiş ve deprem oluşturmamış faylara aktif olmayan fay denir.\n\nÇizim: Umut Aybek\nYeniden Aktif Olmuş Fay Nedir?\nVarlığı bilinen, 2 milyon yıl içinde en az bir kez hareket etmiş ve deprem üretmiş faylardır. Bu faylar başlangıçta aktif olmayıp levha hareketleri sonucunda yer kabuğu ve üst manto kısmında yeni aktif faylar oluşturur.\n\nÇizim: Umut Aybek\nKaynaklar:\n\nhttps://oceanservice.noaa.gov/facts/tectonics.html\nhttps://pubs.usgs.gov/gip/dynamic/tectonic.html\nhttp://eqseis.geosc.psu.edu/cammon/HTML/Classes/IntroQuakes/Notes/faults.html\nhttps://www.afad.gov.tr/fay-nedir-\nhttps://yunus.hacettepe.edu.tr/~kdirik/active_tect_3_2014-15_2.pdf"
            }
        ]
    },
    {
        "id": "okaryot-ve-prokaryot-hucre-nedir",
        "conversations": [
            {
                "from": "soru",
                "value": "Ökaryot ve Prokaryot Hücre Nedir?"
            },
            {
                "from": "cevap",
                "value": "luismmolina/iStock.com-Jian Fan/iStock.com\nHücre Nedir?\nYaşamsal faaliyetlerini tek başlarına yerine getirebilen, vücudumuzdaki en küçük birimlere hücre denir. Hücreler yiyeceklerden gerekli besinlerin alınmasını, taşınmasını, bu besinlerin enerjiye dönüştürülmesini, mayoz ve mitoz bölünme ile üreme ve büyümenin gerçekleşmesini, vücudun yapısal bütünlüğünün korunmasını sağlar. Bir insanda trilyonlarca hücre bulunur. Hücreler bir araya gelerek dokuları, farklı dokular bir araya gelerek organları, farklı organlar bir araya gelerek sistemleri ve tamamı birlikte bir canlıyı oluşturur. \n\nÇizim: Umut Aybek\nÖkaryot Hücre Nedir? Ökaryot Canlı Nedir?\n\n\nÇekirdek, kalıtım materyali DNA’yı içinde barındıran ve çevresinde çift katmanlı çekirdek zarı bulunan bir organeldir. \n\n\nVectorMine/iStock.com\nÇekirdeğe sahip hücrelere ökaryot hücreler denir. Çekirdek aynı zamanda hücredeki en büyük organeldir. Hücrenin hacminin neredeyse %10’unu oluşturur. Çekirdek, hücrenin tüm işlevlerinin koordine ve kontrol edilmesini sağlar. Hayvanlar, bitkiler, mantarlar ve protistalar ökaryot hücrelerden oluşur. Ökaryot hücrelerde aynı zamanda mitokondri, sentriyol, golgi cisimciği, lizozom, endoplazmik retikulum, koful ve kloroplast gibi zarlı organeller de bulunur. Ökaryot hücrelere sahip canlılara ökaryot canlılar denir.\n\n \n\n\nÖkaryot Canlılar Tek Hücreli mi, Çok Hücreli mi?\nÖkaryot canlılar tek hücreli ya da çok hücreli olabilir. Örneğin su yosunlarının fitoplankton grubunu oluşturan diatomlar tek hücreli ökaryot canlılardır. İnsanlar ise çok hücreli ökaryot canlılardır.\n\n\nElif Bayraktar/iStock.com\n\nMikroskop altında diatomların görünüşü\n\nProkaryot Hücre Nedir? Prokaryot Canlı Nedir?\nProkaryot kelimesi, Yunancada “önce” anlamına gelen pro ve “çekirdek” anlamına gelen karyon kelimelerinin birleşiminden türetilmiştir. Bu iki kelimenin birleşimi Türkçede “çekirdek öncesi” anlamına gelir. Çekirdek öncesi yani çekirdek bulunmayan hücrelere prokayot hücreler denir. Prokaryot hücrelerde mitokondri, sentriyol, golgi cisimciği, lizozom, endoplazmik retikulum, koful ve kloroplast gibi zarlı organeller bulunmaz. Prokaryot hücrelere sahip canlılara prokaryot canlılar denir.\nProkaryot Canlılar Tek Hücreli mi, Çok Hücreli mi?\nProkaryot canlıların tamamı tek hücrelidir. Bu canlılar bakteriler ve arkeler olarak iki sınıfa ayrılır. \n\nClaudioVentrella/iStock.com (solda)-Dr_Microbe/iStock.com (sağda)\n\nBakteri (Solda) ve Arke (Sağda)\n\n\nTüm prokaryot canlılarda hücre zarı, hücre duvarı, sitoplazma, ribozom ve nükleotid (DNA) ortak olarak bulunur. Bazı prokaryotlarda ise gen alışverişini sağlayan plazmit, dış etkenlere karşı koruyan kapsül, farklı ortamlara tutunmalarını sağlayan tüylü yapıdaki pilus ve hareket etmelerini sağlayan kamçı da bulunabilir. \n\n\nÇizim: Umut Aybek\nProkaryotik hücreler ökaryot hücrelere göre daha küçük ve basittir. Bu hücreler ikiye bölünerek çoğalır. \n\n\n\nVitalii Dumma/iStock.com\nKaynaklar:\n\nhttps://byjus.com/biology/prokaryotic-and-eukaryotic-cells/\nhttps://byjus.com/biology/archaebacteria/\nhttps://www.khanacademy.org/science/ap-biology/gene-expression-and-regulation/dna-and-rna-structure/a/prokaryote-structure\nhttps://micro.magnet.fsu.edu/cells/bacteriacell.html\nhttps://www.genome.gov/genetics-glossary/Plasma-Membrane"
            }
        ]
    },
    {
        "id": "depremin-siddeti-nasil-olculur",
        "conversations": [
            {
                "from": "soru",
                "value": "Depremin Şiddeti Nasıl Ölçülür?"
            },
            {
                "from": "cevap",
                "value": "Depremin büyüklüğü, deprem sonucu açığa çıkan enerji hakkında bilgi veren bir ölçüdür. Günümüzde depremlerin büyüklüğünü hesaplamak için yerel büyüklük, moment büyüklüğü, cisim dalgası büyüklüğü, yüzey dalgası büyüklüğü gibi farklı yöntemler kullanılıyor. Bu yöntemler arasında en bilineni Richter ölçeği. Depremin yerel büyüklüğünün belirlenmesinde kullanılan Richter ölçeğinde depremin büyüklüğü, deprem sonucu oluşan ve sismograf cihazı tarafından kaydedilen sismik dalgaların genliği ile sismograf cihazının depremin merkezine uzaklığı dikkate alınarak hesaplanır.\nDepremin büyüklüğü, ölçümün nerede yapıldığına bağlı olarak değişmez. Ancak bir deprem, merkez üssünden uzaklığa bağlı olarak farklı yoğunluklarda sarsıntıya neden olabilir. Buna depremin şiddeti denir. Depremin şiddeti, depremin insanlar ve yapılar üzerindeki etkilerine göre belirlenir. Yani depremin şiddeti, depremin büyüklüğü gibi matematiksel hesaplamalara dayanmaz; kişisel gözlemlere, hissedilen sarsıntıya ve deprem sonrasında oluşan hasar durumuna göre tahmin edilir.\n\nThe Picture Art Collection / Alamy Stock Photo\nİtalyan doğa bilimci Giuseppe Mercalli özellikle volkanlar ve depremler üzerine çalışmalar yapıyordu.\nDepremin şiddetini tespit etmek için en yaygın kullanılan ölçek, değiştirilmiş Mercalli şiddet ölçeğidir. 1902'de ilk defa Giuseppe Mercalli tarafından ortaya konan ölçek, 1931 yılında Harry Wood ve Frank Neumann tarafından geliştirilerek bugünkü hâlini aldı.\n\nb44022101 / iStock\nMercalli ölçeği ile depremin şiddeti ölçülürken insanların uykudan uyanması, eşyaların konumunu değiştirmesi ve yapılardaki hasar gibi depremin neden olduğu belirli değişimler referans alınır.\nMercalli ölçeği, depremin insanlar ve yapılar üzerindeki etkilerine göre I’den XII’ye kadar Romen rakamlarıyla ifade edilir.\n\n6 Şubat’ta Kahramanmaraş'ta meydana gelen ve merkez üssü Pazarcık olan 7,7 büyüklüğündeki depremin şiddeti Mercalli ölçeği ile XI, merkez üssü Elbistan olan 7,6 büyüklüğündeki depremin şiddeti ise X olarak belirlendi.\nKaynaklar:\n\nhttps://deprem.afad.gov.tr/assets/pdf/Kahramanmaras%20%20Depremleri_%20On%20Degerlendirme%20Raporu.pdf\nhttp://www.koeri.boun.edu.tr/sismo/bilgi/xMercalli.htm\nhttps://www.usgs.gov/programs/earthquake-hazards/modified-mercalli-intensity-scale\nhttps://www.earthquakeauthority.com/Blog/2020/Earthquake-Measurements-\nhttps://polen.itu.edu.tr:8443/server/api/core/bitstreams/660e13f0-6ecc-4491-b080-69cb0a09b834/content\n\n\nYazar Hakkında:\nCan Torun\nOrta Doğu Teknik Üniversitesi Siyaset Bilimi Bölümü Öğrencisi"
            }
        ]
    },
    {
        "id": "hipotermi-nedir",
        "conversations": [
            {
                "from": "soru",
                "value": "Hipotermi Nedir?"
            },
            {
                "from": "cevap",
                "value": "subkontr / iStock\nHipotermi vücut sıcaklığının 35 ºC’ın altına düşmesidir. Yetişkin bir insanın normal vücut sıcaklığı 36,5 ºC’tır.\nBir kişi uzun süre soğuk bir ortamda bulunur ya da uzun süre ıslak kalırsa, vücut ürettiğinden daha fazla ısı kaybetmeye başlar ve vücut sıcaklığı tehlikeli derecede düşer.\n\nAnastasia Usenko  / iStock\nHipoterminin seviyeleri\nVücut sıcaklığı çok düştüğünde beyin fonksiyonları, sinir sistemi ve dolaşım sistemi olumsuz etkilenir. Bu nedenle hipotermide titreme, yorgunluk, bilinç bulanıklığı, konuşma bozukluğu gibi belirtiler ortaya çıkar.\nİnsan vücudu dört yolla ısı kaybeder: İletim, konveksiyon, radyasyon (ışınım) ve buharlaşma. Toplam ısı kaybının %65'i ise radyasyonla gerçekleşir.\nAcil müdahale ekiplerinin yararlıların vücut sıcaklıklarını korumak amacıyla kullandıkları termal battaniyeler, insan vücudundan yayılan termal radyasyonun %90’ını yansıtarak vücut sıcaklığının korunmasını sağlar."
            }
        ]
    },
    {
        "id": "termal-kameralar-depremde-nasil-kullanilir",
        "conversations": [
            {
                "from": "soru",
                "value": "Termal Kameralar Depremde Nasıl Kullanılır?"
            },
            {
                "from": "cevap",
                "value": "Termal kameralar, sıradan kameraların aksine, görünür ışığı değil kızılötesi dalga boyundaki ışığı yani ısıyı algılar. Böylece arada duvar olsa bile görüş açısı içerisinde kalan bölgenin sıcaklık haritasını çıkarır. \n\nArama ve kurtarma ekipleri, depremlerden sonra, termal kameraların bu özelliğinden yararlanarak enkaz altında kalan insanların yerini bulmaya çalışır."
            }
        ]
    },
    {
        "id": "depremler-nasil-olur",
        "conversations": [
            {
                "from": "soru",
                "value": "Depremler Nasıl Olur?"
            },
            {
                "from": "cevap",
                "value": "Depremlerin meydana gelmesinin nedeni, yer kabuğundaki levhaların hareketi; bu levhaların hareket etmesinin ana nedeni ise Dünya'nın merkezinden yayılan ısıdır.\n\nDünya'nın merkezindeki yüksek sıcaklığın etkisiyle çekirdeğe yakın bölgeler yüzeye doğru hareket ederken yüzeye yakın bölgeler ise merkeze doğru batar.\n\nBazı bölgelerde levhalar birbirinden uzaklaşır, bazı bölgelerde levhalardan biri diğerinin altına batar, bazı bölgelerde ise levhalar birbirine sürtünür.\n\n Ülkemizde meydana gelen son iki büyük deprem, levhaların birbirine sürtünmesiyle biriken enerjinin ani bir biçimde boşalması sonucu gerçekleşti."
            }
        ]
    },
    {
        "id": "sahra-hastaneleri-nedir",
        "conversations": [
            {
                "from": "soru",
                "value": "Sahra Hastanesi Nedir?"
            },
            {
                "from": "cevap",
                "value": "AA\n\nOsmaniye'de kurulan sahra hastanesi\n\nSahra Hastanesi Nedir?\nSahra hastaneleri; hastaların ya da yaralıların yerinde acil tıbbi müdahale görebilecekleri, güvenli bölgelere kurulan, geçici ve mobil sağlık birimleridir. Seyyar hastane olarak da bilinirler.\nSahra Hastaneleri Nerelere Kurulur?\nSahra hastaneleri; savaşın olduğu, salgın hastalıkların ya da doğal afetlerin gerçekleştiği bölgelere kurulur. Genellikle konteynerli modüllerden, çadırlardan ya da şişirilebilir yapılardan oluşur. Ayrıca afetten zarar görmeyen hastane, okul, cami ve spor salonu gibi güvenilir binalar da sahra hastanesi olarak kullanılabilir.\n\nimaginima/iStock.com\nSahra hastanesinde bulunması gereken birim ve bölümler ile kullanılacak malzemeler afetin büyüklüğüne ve türüne göre değişir.\n\nAzamat Imanaliev/iStock.com\nKahramanmaraş’ta gerçekleşen ve pek çok ilimizi de etkileyen deprem nedeniyle T.C. Sağlık Bakanlığı tarafından 10 ilde 77 sahra hastanesi kuruldu.\n\nAA\n\nHatay Eğitim ve Araştırma Hastanesi çevresine kurulan sahra hastanesi\n\nKurulan sahra hastanelerinde farklı branşlarda uzman doktorların yanı sıra cerrahi operasyonların gerçekleştirilebileceği ameliyathane, ilk yardım odaları, yoğun bakım üniteleri, röntgen cihazları ve çeşitli tıbbi malzemeler de bulunuyor.\n\nAA\n\nHatay Eğitim ve Araştırma Hastanesi çevresine kurulan sahra hastanesi\n\nYapılan müdahalelerin ardından hastalar tam teşekküllü hastanelere sevk ediliyor.\n\nardasavasciogullari/iStock.com\n\nTürk Jandarma Helikopteri\n\nSağlık Tesisleri Kaç Kademeden Oluşur?\nSağlık tesislerinin müdahale kısımları dört kademeye ayrılır. Birinci kademe sağlık tesisleri, ilk yardım ve kalp masajı ile acil hayat kurtarma gibi tıbbi müdahalelerin uygulandığı ayrıca savaşta ve acil servislerde tıbbi müdahale önceliklerinin belirlendiği (triyaj) kısımlardır.\nİkinci kademe sağlık tesislerinde daha çok hasta ile ilgilenilir ve hastalara birinci kademedeki sağlık tesislerinden daha kapsamlı tedavi sunulur. Bu sağlık tesislerinde daha ciddi yararlanmalar tedavi edilir. Ayrıca acil hayat kurtarma, acil diş sağlığı, triyaj ve psikolojik danışmanlık gibi hizmetler de sağlanır. Bu tesislerde hastalar acil durumlar haricinde ameliyat edilmez.\nÜçüncü kademedeki sağlık tesislerinde, ameliyat gerçekleştirebilen farklı tıp dallarından uzmanlar yer alır. Üçüncü kademe sağlık tesislerinde geniş çaplı ameliyatların yapıldığı donanımlı ameliyathaneler, kafeterya, yurt, mutfak, tuvalet, duş, çamaşırhane, laboratuvar, eczane, depo, yoğun bakım ünitesi ve diş muayene odası gibi birçok bölüm bulunur.\nDördüncü kademedeki sağlık tesisleri, üçüncü kademe sağlık tesisindeki imkânlar yetersiz kaldığında ve hastaların tahliye süresi uzunsa devreye girer. Bu kademede yine farklı tıp dallarında uzmanlaşmış, ameliyat yapabilen ekipler yer alır.\nSahra Hastaneleri Ne Kadar Süre Hizmet Verir?\nSahra hastanelerinin hizmet süresi kurulum amacına göre değişebilir. Örneğin erken acil tıbbi bakım sağlamak amacıyla kurulan sahra hastaneleri sadece 48 saat hizmet verir. Acil durumlar, travma vakaları ya da rutin sağlık hizmetleri için takip ve bakımı sağlamak amacıyla kurulan sahra hastaneleri ise 3-15 gün boyunca hizmet verebilir.\n\nChristopher_Boswell/Envanto Elements\n\nABD’de COVID-19 sebebiyle kurulan bir sahra hastanesi\n\nAyrıca sahra hastaneleri ani ve yıkıcı afetlerde hasar gören sağlık tesisleri onarılana veya yeniden inşa edilene kadar geçici bir tesis olarak hizmet sağlamak amacıyla iki yıldan daha fazla bir süre kullanılabilir.\nKaynaklar:\n\nDursun, R. ve Karako, Y., “Afetlerde Sahra Hastanesi”, Ed.: D. N. Özüçelik, Afetlerde Acil Tıp Hizmetleri, Türkiye Klinikleri, s. 60-63, 2019.\nTekin, E. ve Bayramoğlu, A. “Hastane Afet Planlaması ve Acil Durum Komuta Sisteminin Atatürk Üniversitesi Sağlık Araştırma ve Uygulama Merkez Müdürlüğü Hastanesi’ne Uygulanması”, Gümüşhane Üniversitesi Sağlık Bilimleri Dergisi, Cilt 8, Sayı 3, s. 289-295, 2019.\nhttps://www.merriam-webster.com/medical/field%20hospital\nhttps://www.u-project.eu/en/solution/role-echelon-3\nhttps://www.nato.int/docu/logi-en/1997/lo-1610.htm"
            }
        ]
    },
    {
        "id": "populasyon-komunite-ve-ekosistem-nedir",
        "conversations": [
            {
                "from": "soru",
                "value": "Popülasyon, Komünite ve Ekosistem Nedir?"
            },
            {
                "from": "cevap",
                "value": "1001slide/ iStock.com\nOrganizma Nedir?\nBiyolojide organizma; üreyebilme, büyüyebilme, uyaranlara tepki gösterme, adapte olabilme ve değişen koşullara karşı iç dengesini yani homeostazını korumaya çalışma gibi yaşamsal faaliyetleri yerine getirebilen yaşam formlarına denir. Bir organizma çok hücreli ya da tek hücreli olabilir. Örneğin hayvan, bitki, mantar, bakteri, arke ve protista birer organizmadır.\n\n\nHayvan, bitki, mantar, bakteri, arkea ve protista birer organizmadır.\n\nOrganizmalar çevrelerindeki canlı ya da cansız tüm varlıklarla etkileşim hâlindedir. Bu etkileşimleri hayatta kalmalarını ve yeni yavrular oluşturmalarını sağlar.\nBirey Nedir?\nBir organizmaya aynı zamanda birey de denir. Örneğin bir insan, bir inek, bir kedi veya bir palmiye ağacı birer bireydir. Bu bireylerin her biri ise bir türe aittir. Bilim insanları tarafından tanımlanmış her tür, ikili adlandırma ile isimlendirilir ve sınıflandırılır. Örneğin evcil kediler bilimsel olarak Felis catus, Hindistan cevizi palmiyesi bilimsel olarak Cocos nucifera olarak adlandırılır.\n\n\nGörseldeki balık bir bireydir.\n\nBiyolojide Popülasyon Nedir?\nBelirli bir zamanda aynı bölgede yaşayan ve aynı türe ait bireylerden oluşan topluluklara popülasyon denir. Popülasyonların kendi içinde farklı genetik çeşitliliğe sahip bireyler bulunabilir. Örneğin bir köyde, bir şehirde, aynı ülkede veya aynı yarım kürede yaşayan insanlar birer popülasyon olarak ele alınabilir. Sadece Hint Okyanusu’ndaki bir adada büyüyen Hindistan cevizi palmiye ağaçları veya Hint Okyanusu’ndaki tüm adalarda büyüyen Hindistan cevizi palmiye ağaçları da birer popülasyon olarak düşünülebilir.\n\n\nOkyanusun belirli bir bölgesinde yaşayan bir balık türündeki bireylerin oluşturduğu topluluğa popülasyon denir.\n\nBiyolojide Komünite Nedir?\nKomünite belirli bir zaman aralığında aynı bölgede yaşayan, iki ya da daha fazla farklı türden oluşan popülasyonların tamamına denir. Örneğin bir ormanda bulunan farklı ağaç türleri, bu ağaç türlerinde veya çevresinde yaşayan canlılar, bu ağaç türlerinin köklerinin bulunduğu toprakta yaşayan bakteriler ve mantarlar bir biyolojik komüniteyi oluşturur.\n\n\nOkyanusun belirli bir bölgesinde bulunan bir balık türüyle aynı ortamı paylaşan deniz anaları, başka balık türleri, yengeçler veya su bitkileri gibi popülasyonların tamamı bir biyolojik komüniteyi oluşturur.\n\nBiyolojide Ekosistem Nedir?\nEkosistem; komüniteyi oluşturan tüm canlıların, canlı ve cansız varlıklarla etkileşimidir. Ekosistem, komüniteden farklı olarak cansız varlıkları da içinde barındırır. Örneğin toprakta farklı bakteri türleri ve omurgasızlar gibi canlı varlıkların yanı sıra mineral ve nem gibi cansız varlıklar da bulunur. Ekosistem olarak ele alınan alanın büyüklüğü çalışılan konuya göre değişebilir.\n\n\nOkyanusun belirli bir bölgesinde bulunan bir balık türünün dâhil olduğu komünitedeki canlıların birbiriyle ve cansız varlıklarla ilişkisi ekosistemi oluşturur.\n\nBiyom Nedir?\nSıcaklık, yağış, pH, ışık miktarı gibi özellikler açısından kendine has koşullara sahip olan ve bu koşullarda yaşayabilen canlı varlıkları barındıran geniş bölgelere biyom denir. Biyomlar, genellikle büyük ekosistemler olarak da bilinir. Dünya üzerinde temel olarak altı biyom bulunur. Bunlardan orman, çöl, tundra ve çayır karasal biyom, tuzlu ve tatlı sular sucul biyom olarak adlandırılır. \n\nRavi Natarajan/iStock.com\n\nÇöl, dört temel karasal biyomdan biridir.\n\nÖrneğin çöller, yağış miktarı çok az olan ya da hiç yağış almayan kurak biyomlardır. Genellikle çölde kaktüs, küçük çalılıklar ve kısa otlar yetişir. Deve, çöl kaplumbağası, çöl iguanası, bazı kertenkele, böcek, yılan, örümcek, kır tavşanları türleri de çölde yaşayabilir.\n\nFreder/iStock.com\n\nNamaqua bukalemunu, çölde yaşayan kertenkele türlerinden biridir.\n\nBiyosfer Nedir?\nBiyosfer, canlıların yaşamlarını  sürdürdüğü ve cansız varlıkların da bulunduğu Dünya katmandır. Bu katmanda toprak, su ve hava canlılar için gerekli yaşam alanını oluşturur. Bu sebeple biyosfer için Dünya’nın ekosistemi denilebilir. Biyosfer, ekosfer ya da canlı yüzey olarak da bilinir.\n\n\nHava küre, su küre ve taş kürenin birbiriyle ilişkisi yaşam alanını oluşturur.\n\nKaynaklar:\n\nhttps://pressbooks.umn.edu/environmentalbiology/chapter/terrestrial-biomes/\nhttps://www.biologyonline.com/dictionary/organism\nhttps://www.khanacademy.org/science/ms-biology/x0c5bb03129646fd6:interactions-in-ecosystems/x0c5bb03129646fd6:populations-communities-and-ecosystems/a/populations-communities-and-ecosystems\nhttps://www.biologyonline.com/dictionary/biome\nhttps://byjus.com/chemistry/what-is-biosphere/\nhttps://biologydictionary.net/population/"
            }
        ]
    },
    {
        "id": "bazi-muzelerde-flasli-fotograf-cekilmesine-neden-izin-verilmez",
        "conversations": [
            {
                "from": "soru",
                "value": "Bazı Müzelerde Flaşlı Fotoğraf Çekilmesine Neden İzin Verilmez?"
            },
            {
                "from": "cevap",
                "value": "Thomas Barwick / Getty Images\nGittiğiniz müzelerde flaşlı fotoğraf çekmenin yasak olduğunu gösteren uyarı levhalarını görmüş ya da müze görevlileri tarafından yapılan uyarılara tanık olmuşsunuzdur. Peki neden müzelerde fotoğraf çekmekle ilgili bazı kısıtlamalar var?\nMüzelerde genellikle fotoğraf çekmekle ilgili çeşitli kurallar ve sınırlamalar vardır. Bazı müzelerde flaşlı fotoğraf çekilmesine izin verilmezken bazılarında fotoğraf çekmek tamamen yasaktır. Bu durumun iki nedeni var. Birincisi flaş ışığının sanat eserlerine zarar vermesi, ikincisi ise telif hakkı problemleri.\nFlaş, ortamın fotoğraf çekmek için yeterince aydınlık olmadığı durumlarda sahnenin çok kısa bir süre için uygun aydınlık seviyesine getirilmesini sağlayan cihazlardır. Flaş ışığının milisaniye ölçeğinde yani saniyenin binde biri kadar kısa sürede ürettiği yoğun ışık sayesinde ortam geçici olarak aydınlatılır. Ancak flaş ışığının yoğunluğu çok yüksek olduğu için flaşlı fotoğraf çekmek, ışığa duyarlı malzemelerin -örneğin boya pigmentlerinin- kimyasal yapısının bozulmasına sebep olabilir. Bu durumda sanat eserlerinin renkleri solabilir, üzerlerinde küçük çatlaklar ve dalgalanmalar oluşabilir.\n\nKoldunov / iStock\nFlaşlı fotoğraf çekmek sanat eserlerinin zarar görmesine neden olabilir.\nMüzelerde fotoğraf çekilmesine izin verilememesinin diğer bir nedeni ise telif hakkı problemleri. Müzelerin bazıları sergiledikleri tüm sanat eserlerinin telif haklarına sahip olmayabiliyor. Bu tür müzelerde ziyaretçilerin çektikleri fotoğrafları çeşitli sosyal medya platformlarında paylaşması telif hakkı ihlali sayılabiliyor.\nFotoğraf çekmeyle ilgili müzelerdeki kısıtlamaların bir nedeni de bazı müzelerde bulunan hediyelik eşya satış kısımlarında müzede sergilenen sanat eserlerine ait hediyelik eşyaların satışının bu durumdan olumsuz etkilenebileceği düşüncesi.\nGünümüzde cep telefonu kameralarının ve dijital fotoğraf makinelerinin yaygınlaşmasıyla birlikte birçok müze sergiledikleri sanat eserlerinin fotoğraflarının çekilmesi ile ilgili düzenlemelerini yeniden gözden geçirmeye başladı. Bazı müzeler ticari olmayan amaçla kullanılması şartıyla fotoğraf çekilmesine izin verirken bazı müzeler sergiledikleri sanat eserlerinin fotoğraflarının yüksek çözünürlüklü hâllerini kendi web sitelerinde paylaşabiliyor.\nKaynaklar:\n\nhttps://www.arnabontempsmuseum.com/why-you-cant-use-flash-photography-in-museums/\nhttps://theconversation.com/why-is-taking-photographs-banned-in-many-museums-and-historic-places-66356\nhttps://www.artnews.com/art-news/news/photography-in-art-museums-2222/\nhttps://www.sciencefocus.com/science/why-is-flash-photography-banned-from-most-museums/"
            }
        ]
    },
    {
        "id": "mercek-bulutu-nasil-olusur",
        "conversations": [
            {
                "from": "soru",
                "value": "Mercek Bulutu Nasıl Oluşur?"
            },
            {
                "from": "cevap",
                "value": "Mustafa Bikeç / Anadolu Images\nBursa’da 19 Ocak sabahı çekilen bu fotoğrafta uçan daireye benzeyen şekliyle bir mercek bulutu görülüyor.\nGüçlü hava akımları bir engelle, örneğin bir dağ ya da sıradağ ile karşılaştığında yükselir. Hava akımı engeli aştıktan sonra dalgalara benzer bir yol izler. Bu durumu önündeki bir taşın üzerinden akan suyun hareketine benzetebiliriz. Su, taşın gerisinde hafif yükselirken taşı aştıktan sonra dalgalar oluşturur.\n\nDon Smith / Getty Images\nMercek bulutları, güçlü hava akımları dağ ve tepe gibi bir engel ile karşılaştığında oluşur.\nEğer havanın içindeki nem oranı yeterince yüksekse, yukarı ve aşağı yönlü hava hareketi sırasında basınç ve sıcaklık değişiminden dolayı, su buharı yoğunlaşıp tekrar buharlaşır ve mercek şeklindeki bu bulutlar oluşur. Mercek bulutları, dalga şeklindeki hava akımının sıcaklığının en düşük olduğu tepe kısımlarında oluşur.\n\nTony Rowell / Getty Images\nMercek bulutunun şekli uçan daireye benzetilebilir.\nLatince adı Altocumulus lenticularis olan mercek bulutu, 2.000 metre ile 5.000 metre arasındaki irtifada oluşur. Bulutu oluşturan hava hızlı hareket etse de mercek bulutları uzun süre aynı konumda kalıyormuş gibi görünebilir.\nKaynaklar:\n\nhttps://www.metoffice.gov.uk/weather/learn-about/weather/types-of-weather/clouds/other-clouds/lenticular\nhttps://www.weather.gov/abq/features_acsl\nhttps://www.nasa.gov/content/wonders-in-the-antarctic-sky\nhttps://atoptics.co.uk/droplets/iridim4.htm"
            }
        ]
    },
    {
        "id": "kediler-neden-nerede-ve-ne-zaman-evcillestirildi",
        "conversations": [
            {
                "from": "soru",
                "value": "Kediler Neden, Nerede ve Ne Zaman Evcilleştirildi?"
            },
            {
                "from": "cevap",
                "value": "GlobalP/istock\nGünümüzden on bin yıl önce, Bereketli Hilal olarak adlandırılan Fırat ve Dicle nehirlerinin etrafındaki bölgede, insanlar avcı toplayıcılığı bırakıp tarımla uğraşmaya başladı. Yerleşik hayata geçen bu insanlar kedilerle yakın bağ kurdu. Çünkü kemirgenlerle beslenen bu hayvanlar haşerelerle mücadelede çok yararlı oluyordu.\nMissouri-Columbia Üniversitesinden bir grup araştırmacı Avrupa, Asya ve Afrika’da yaşayan kedilerin DNA’larını analiz ederek bu hayvanların dünyaya nasıl yayıldığını inceledi. Atların ve sığırların dünyanın farklı bölgelerinde birbirlerinden bağımsız olarak birkaç kez evcilleştirildikleri bilinir. Kediler üzerine yapılan son çalışma ise bugünkü tüm evcil kedilerin soyunun günümüzden 10.000 yıl önce Bereketli Hilal’de evcilleştirilen kedilerden geldiğini gösteriyor. Bugün yeryüzünün farklı bölgelerinde görülen kedi ırkları, insanların dünyaya yayılırken evcil dostlarını da yanında götürmesi sayesinde ortaya çıktı. Birbirlerinden farklı bölgelerde yaşayan kediler zamanla farklılaştı.\n\nDetaylı bilgiye Dr. Sara Nilson ve arkadaşlarının Heredity’de yayımladıkları makaleden ulaşabilirsiniz."
            }
        ]
    },
    {
        "id": "agri-kesiciler-agriyan-bolgeyi-nasil-bulur",
        "conversations": [
            {
                "from": "soru",
                "value": "Ağrı Kesiciler Ağrıyan Bölgeyi Nasıl Bulur?"
            },
            {
                "from": "cevap",
                "value": "seb_ra/iStock\nKoku algısı ve enzimlerin çalışması gibi çeşitli biyolojik süreçlerin nasıl gerçekleştiğini açıklamak için sıklıkla anahtar-kilit benzetmesi kullanılır. Ağrı kesicilerin ağrılı bölgeyi nasıl bulduğu da yine aynı benzetme ile açıklanabilir. \n\nHücrelerin yüzeyinde yüzlerce hatta bazen binlerce atomun bir araya gelmesiyle oluşan proteinler bulunur. Farklı protein moleküllerinin şekilleri birbirinden farklıdır. Benzer biçimde farklı ağrı kesicilerin içerdiği kimyasal moleküllerin şekilleri de birbirinden farklıdır. İlaçlardaki kimyasal maddeler anahtarlar gibidir. Sadece kendilerinkiyle uyumlu şekillere sahip proteinlere (kilitlerle) bağlanırlar.\nAğız yoluyla alınan ağrı kesicilerdeki kimyasal maddeler kana karıştıktan sonra tüm vücudu dolaşmaya başlar. Farklı hücrelerin yüzeylerinde farklı proteinler bulunduğu için ağrı kesicilerdeki moleküller rastgele hücrelere bağlanmaz, doğru proteinlere sahip hücreleri bulana kadar hedeflerini aramaya devam eder. Ayrıca ilaçların doğru hücrelere bağlanmasında elektriksel kuvvetler de rol oynar. İlaç molekülleri ve proteinlerin birbirlerine bağlanan kısımları zıt yüklü olduğu için birbirlerini çeker."
            }
        ]
    },
    {
        "id": "gozlerimiz-karanliga-nasil-alisir",
        "conversations": [
            {
                "from": "soru",
                "value": "Gözlerimiz Karanlığa Nasıl Alışır?"
            },
            {
                "from": "cevap",
                "value": "Alpgiray Kelem/iStock\nTamamen karanlık bir ortamda etrafımızı göremeyiz. Fakat böyle bir ortamda bile neredeyse her zaman çok az da olsa ışık vardır. Sadece loş bir yıldız ışığı bile gözün etraftaki nesneleri algılaması için yeterlidir.\nGözün düşük ışıkta daha iyi görmesine yardımcı olan iki temel özelliği vardır: göz bebeğinin boyutunu değiştirme yeteneği ve gözde bulunan ışığı algılayabilme özelliğine sahip hücreler.\nGöz Bebeği Büyüyor!\nGöz bebeği; ışığın göze girmesine izin veren, gözün renkli kısmının merkezindeki siyah alandır. Göze gelen ışık geri yansımadan doğrudan gözün içine girdiğinden siyah görünür. Göz bebeği ortamdaki ışık miktarına göre büyüyüp küçülebilir. Örneğin aydınlık bir ortamda ışık çok fazla olduğundan göz bebeği küçülür. Bu sayede göze çok fazla ışık girmesi engellenir. Karanlık bir ortamda ise ışık miktarı az olduğu için göz bebeği büyür. Bu şekilde göz ortamdan daha fazla ışık toplar. Göz bebeği kendisini 16 kat büyütebilir. Fakat bu, gözümüzün karanlığa adapte olmasını sağlayan durumlardan sadece biridir.\nFotoreseptörler Görev Başında!\nGöz küresinin arka kısmında, üzerinde ışığa duyarlı hücrelerin bulunduğu retina isimli bir katman yer alır. Retinada iki tür ışığa duyarlı hücre yani fotoreseptör vardır: koni hücreleri ve çubuk hücreleri. İnsan retinasında yaklaşık 120 milyon çubuk, yaklaşık 7 milyon da koni hücresi bulunur.\nKoni hücreleri özellikle ortamdaki ışık yoğunluğu yüksek olduğunda aktifleşir. Farklı dalga boylarındaki ışığı algılayarak renkli görmemizi sağlarlar. Ayrıca ince ayrıntıların görülmesine katkıda bulunur örneğin ortam yeterince aydınlıkken küçük yazıları okumamıza yardımcı olurlar.\nÇubuk hücreleri ise ışık yoğunluğu düşükken görmemizi sağlar. Işığa karşı koni hücrelerinden çok daha hassastırlar. Çubuk hücreleri ışığın az olduğu ortamlarda rodopsin adı verilen bir tür protein üretir. Rodopsin molekülleri loş ortamda ışığı algılayarak elektrik sinyaline dönüştürür. Bu sayede göz ışığa çok daha duyarlı hâle gelir. Bu şekilde karanlıkta veya çok loş ışıkta etrafı görebiliriz.\nParlak ışık göze ulaştığında rodopsin molekülü retinal ve opsin moleküllerine parçalanır. Bu durumda çubuk hücrelerinin ışığa hassasiyeti azalır ve ışık koni hücreleri tarafından algılanarak görme olayı gerçekleşir. Ortamdaki ışık yoğunluğu azaldığında ise rodopsin molekülleri tekrar oluşmaya başlar. Rodopsin molekülünün ayrışması ve tekrar oluşması belirli bir hızda gerçekleştiğinden, gözümüzün karanlığa uyum sağlaması için biraz zaman geçmesi gerekir.\n\nTtsz/ iStock\nGözün Karanlığa Alışması Ne Kadar Sürer?\nIşık yoğunluğu azaldığında göz bebeği büyür. Koni hücreleri çok hızlı bir şekilde karanlık ortama uyum sağlar. Yaklaşık 5-10 dakikada koni hücrelerinin hassasiyeti en yüksek seviyeye ulaşır. Çubuk hücreleri ise karanlık ortama en az 30 dakikada alışır. Yaklaşık birkaç saat sonra bu hücrelerin hassasiyeti en yüksek seviyeye ulaşır ve ışık miktarına göre görebileceğimiz en iyi seviyeye ulaşırız.\nKaynaklar:\n\nhttps://theconversation.com/how-do-my-eyes-adjust-to-the-dark-and-how-long-does-it-take-124044\nhttps://cimi.org/blog/night-vision-rhodopsin-seeing-in-the-dark/\nhttps://www.britannica.com/science/rhodopsin"
            }
        ]
    },
    {
        "id": "atmosferdeki-oksijen-orani-nasil-sabit-kaliyor",
        "conversations": [
            {
                "from": "soru",
                "value": "Atmosferdeki Oksijen Oranı Nasıl Sabit Kalıyor?"
            },
            {
                "from": "cevap",
                "value": "Vaclav Volrab/Alamy\nDünya ilk oluştuğu zamanlarda atmosferi büyük oranda metan, karbonmonoksit, hidrojen sülfür ve amonyaktan oluşuyordu ve neredeyse hiç oksijen içermiyordu. Yapılan son araştırmalar, atmosferdeki oksijen miktarının yaklaşık 3 milyar yıl önce artmaya başladığını gösteriyor. 2,4 milyar yıl önce gerçekleştiği tahmin edilen Büyük Oksidasyon Olayı ile de oksijen atmosferin temel bileşenlerinden biri hâline geldi.\n\nstudio023/iStock\n\nBüyük Oksidasyon Olayı, yaklaşık 2,4 milyar yıl önce oksijenin atmosferin temel bileşenlerinden biri hâline geldiği dönemi ifade eder.\n\nJeolojik kayıtlar, yaklaşık 400 milyon yıl önce atmosferdeki oksijen oranının günümüzdeki seviyenin %50-%70’ine ulaştığını gösteriyor. Bu değişim biyolojik ve jeokimyasal süreçlerde ortaya çıkan farklılıklardan kaynaklanıyor. Örneğin oksijenli solunum yapan canlılar için kritik role sahip olan oksijenin tepkimeye girme isteği de çok yüksek. Bu nedenle yer kabuğunda bulunan demirle tepkimeye girerek demir oksit bileşiklerini (Pas olarak biliyoruz.) oluşturuyor, bitkilerin ve atmosferdeki metanın (Doğal gaz olarak biliyoruz.) yanmasına neden oluyor.\n\nRosanne Tackaberry/Alamy\n\nEkvador’da bulunan Rabida Adası’nın sahilindeki kırmızı renkli kumlar, demir açısından zengin volkanik püskürtülerin oksijenle tepkimeye girmesi sonucu oluşan demir oksit bileşiklerinden kaynaklanıyor.\n\nJeolojik zaman ölçeğinde atmosferdeki oksijen miktarını düzenleyen iki süreç var. Atmosferdeki oksijen miktarının artmasının en önemli sebebi, fotosentez sonucu oluşan organik karbon bileşiklerinin yerin derinlerine gömülmesi. Bu sayede organik maddelerin yapısındaki karbonun büyük kısmı oksijenle tepkimeye girerek tekrar karbondiokside dönüşmüyor ve atmosferde kalan oksijen miktarı artıyor. Yer kabuğundaki minerallerin oksijenle tepkimeye girmesi sonucu oluşan kimyasal bileşikler ise atmosferdeki oksijen miktarını azaltıyor.\nGünümüzde atmosferdeki oksijen oranı hacimce yaklaşık %20,95. Fotosentez sonucu yılda 2,5x1015 mol oksijen molekülü üretiliyor. Yaklaşık olarak aynı miktarda oksijen ise oksijenli solunumun yanı sıra organik maddelerin ve kayaçlardaki minerallerin oksijenle tepkimeye girmesi sonucu harcanıyor.\nSonuçları 2016’da Science dergisinde yayınlanan bir araştırmada ise atmosferdeki oksijen oranının son 800.000 yılda %0,7 azaldığı tespit edildi. Ancak bu değişimin neden kaynaklandığı bilinmiyor.\nKaynaklar:\n\nPoulsen, C. J., Tabor, C., White, J. D., “Long-term climate forcing by atmospheric oxygen concentrations”, Science, Cilt 348, Sayı 6240, s. 1238-1241, 2015.\nStolper, D. A. ve ark., “A Pleistocene ice core record of atmospheric O2 concentrations”, Science, Cilt 353, Sayı 6306, s. 1427-1430, 2016.\nhttps://www.scientificamerican.com/article/origin-of-oxygen-in-atmosphere/\nhttps://news.berkeley.edu/2018/01/03/which-came-first-complex-life-or-high-atmospheric-oxygen/\nhttps://theconversation.com/the-rise-and-fall-of-oxygen-18954"
            }
        ]
    },
    {
        "id": "agirliksiz-ortam-nasil-olusturuluyor",
        "conversations": [
            {
                "from": "soru",
                "value": "Ağırlıksız Ortam Nasıl Oluşturuluyor?"
            },
            {
                "from": "cevap",
                "value": "Sebastian Kaulitzki/Science Photo Library\nAğırlıksız Ortam Nedir?\nİlk olarak ağırlıksız ortam ifadesi ile kastedilenin tam olarak ne olduğuna odaklanalım. Kütlenizi ölçmek için bir baskülün üzerine çıktığınızı düşünün. Yer çekimi sizi Dünya’nın merkezine doğru çeker. Baskül ise sizin yerin merkezine doğru ivmelenmenizi engeller. Siz baskülün üzerine ağırlığınız kadar kuvvet uygularsınız. Baskül de sizin vücudunuza eşit ama zıt yönlü bir kuvvet uygular. Baskülün sizin kütlenizi ölçmesini sağlayan, basküle etki eden ağırlığınızdır. Şimdi de baskülün üzerine bir ağırlık koyduğunuzu ve boşlukta serbest düşmeye bıraktığınızı düşünün. Baskülün üzerinde herhangi bir değer okuyamazsınız. Çünkü ağırlık ve baskül, kütle çekimi etkisinde yerin merkezine doğru ivmelenirken birbirlerine kuvvet uygulamaz.\nGenel görelilik kuramında “sadece” kütle çekimi etkisinde yapılan hareketler “serbest hareket” olarak adlandırılır. Serbest hareket eden nesneler, kütle çekimi etkisiyle ivmeleniyor olsalar bile, üzerlerinde herhangi bir kuvvet hissetmez. Ağırlıksız ortam deneyleri ile kastedilen, nesnelerin kütle çekimi altında serbestçe hareket edebildiği, kütle çekimi etkisindeki hareketlerinin başka nesneler tarafından engellenmediği koşullar altında yapılan deneylerdir.\n\nNovespace/Cnes/Dlr/Esa/Science Photo Library\nİdeal bir ağırlıksız ortam oluşturmak zordur. Ancak çeşitli ortamlarda ideale yakın koşullara yaklaşılabiliyor. Örneğin NASA Lewis Araştırma Merkezinde iki ayrı “serbest düşme” tesisi var. Deney ekipmanları, bu tesislerde, bir hava sürtünmesi kalkanının içinde çeşitli yüksekliklerden serbest bırakılıyor. İçinde bulundukları kalkanla temas hâlinde olmadıkları için görece serbest bir biçimde hareket ediyorlar. Deney ekipmanları kulelerin altında yer alan hava yastıkları tarafından durdurulmadan önce, 132 metre yüksekliğindeki tesiste 5,2 saniye boyunca, 24 metre yüksekliğindeki tesiste de 2,3 saniye boyunca düşüyor. Yeryüzünde nesnelerin en uzun süre ağırlıksız ortamda kalmasına izin veren tesis ise Japonya’da bulunuyor. Eski bir kömür madeninde bulunan 490 metre yüksekliğindeki kuyuda deney ekipmanları yaklaşık 10 saniye boyunca serbest düşüyor.\nUçaklarla da ağırlıksız ortam deneyleri yapılıyor. Parabolik rota takip eden uçaklarla yeryüzünün yaklaşık 10 kilometre yukarılarında 15-25 saniye ağırlıksız ortam deneyimlenebiliyor. Benzer biçimde parabolik hareket yapan sondaj roketleriyle de ağırlıksız ortam deneyleri yapılabiliyor. Uçaklara kıyasla çok daha yükseklere ulaşabilen bu roketler, yeniden atmosfere girip hava sürtünmesini hissetmeye başlamadan önce birkaç dakika boyunca serbest düşüyor.\n\nClaus Lunau/Science Photo Library\nSon olarak ağırlıksız ortam deneyleri için özel olarak kurulmuş, Dünya’nın etrafında dolanan uzay laboratuvarları var. ABD, Rusya, Kanada, Japonya ve Avrupa uzay ajanslarının iş birliğiyle kurulan Uluslararası Uzay İstasyonu’nda ve Çin’e ait Tiangong Uzay İstasyonu’nda çok uzun süreler boyunca devam eden ağırlıksız ortam deneyleri yapılabiliyor.\nTüm bu tesislerin, araçların ve laboratuvarların aslında Dünya’nın güçlü kütle çekiminin etkisi altında olduğunu bir kez daha söyleyelim. Yeryüzündeki yer çekimi ivmesi yaklaşık olarak 9,8 m/s2dir. Yaklaşık 400 kilometre irtifada dolanan uzay istasyonlarında bile bu değer sadece 8,7 m/s2ye düşer. Bu ortamların ne ölçüde ağırlıksız olduğu, ne ölçüde serbestçe düşebildikleriyle orantılıdır. Örneğin parabolik hareket eden uçaklardaki deney ekipmanlarının maruz kaldığı kuvvet yeryüzünde hissettikleri yer çekimi kuvvetinin yüzde biri kadardır. Atmosferin dışına çıkan sondaj roketlerinde bu değer yüz binde bire kadar düşer. Uzay laboratuvarlarında maruz kalınan kuvvetse neredeyse sıfırdır."
            }
        ]
    },
    {
        "id": "atlar-nasil-ayakta-uyuyor",
        "conversations": [
            {
                "from": "soru",
                "value": "Atlar Nasıl Ayakta Uyuyor?"
            },
            {
                "from": "cevap",
                "value": "Bigandt_Photography/iStock\nAtlar ayakta uyuyabilme gibi sıra dışı bir yeteneğe sahiptir. Atların ayakta uyumalarını sağlayan ise bacak kasları, bağları ve tendonlarıdır. Bu özellikleri sayesinde dizlerini kilitleyebilen atlar düşmeden ayakta uykuya dalabilir. \nBir at uyurken üç bacağının üzerinde dengesini sağlayabilir. Böylece diğer boşta kalan bacağını da dinlendirmiş olur. Bu şekilde boşta kalan bacağını değiştirip, tüm bacaklarını dinlendirerek ayakta uyuyabilir. Bir atın 500 kg’ı geçen bir kütleye sahip olabileceği düşünüldüğünde, bu özelliğin atlar için ne kadar önemli olduğu anlaşılabilir.\nAtlar sadece ayakta uykuya dalmaz, yatarak da uyuyabilir. Hatta bilim insanları, atların her gün yatarak uyumaya da ihtiyacı olduğunu belirtiyor. Çünkü atların uyku sürecinde kimisi hafif kimisi derin beş farklı uyku evreleri vardır. Atların uyku döngüsü, hafif uyku evrelerinin ardından gelen derin uyku evresi (REM uykusu) ile tamamlanır. Beynin düzgün bir şekilde çalışabilmesi için gerekli olan derin uyku evresi de sadece yatarak uyuduklarında aktifleşir. Bu nedenle atların her gün belirli bir süre yatarak uyuması gerekir. Ayakta uyuduklarında atların REM uykusuna geçememelerinin ise kendilerini koruma mekanizmasından kaynaklandığı düşünülüyor.\nAtların ayakta uyuyabilme özellikleri en çok yabani atlar için önemli. Doğada açık alanda yaşayan yabani atlar bu özellikleri sayesinde av olmaktan kurtulabilir. Çünkü atlar ağır hayvanlar olduğu için yerden yeterince hızlı kalkamaz ve bir avcı tarafından kolayca yakalanabilirler. Ancak ayakta uyudukları zaman yaklaşan tehlikelerden daha kolay kaçabilirler.\nKaynaklar:\n\nhttps://www.britannica.com/story/why-do-horses-sleep-standing-up\nhttps://set.adelaide.edu.au/news/list/2019/05/08/why-dont-horses-sit-or-lie-down-even-while-sleeping\nBertone J. J.,’’Sleep and Sleep Disorders in Horses.’’, Equine Neurology, 2. Baskı, s. 123-129, 2015."
            }
        ]
    },
    {
        "id": "saturnun-halkalari-nasil-olustu",
        "conversations": [
            {
                "from": "soru",
                "value": "Satürn’ün Halkaları Nasıl Oluştu?"
            },
            {
                "from": "cevap",
                "value": "iStock.com / Elen11\nGüneş’e en yakın altıncı gezegen olan Satürn, Güneş sistemindeki gezegenlerin büyüklük sıralamasında Jüpiter’den sonra ikinci sırada gelir. Kütlesi Dünya’nınkinin yaklaşık 95 katı, Güneş’e ortalama uzaklığı ise Dünya’nınkinin yaklaşık 9,5 katı olan gezegenin en belirgin özelliklerinden biri, sıradan teleskoplarla bile görülebilen parlak halkalarıdır.\nBüyük oranda su buzundan oluşan halkaların gezegenin ekvatoruna uzaklığı 6.630 km ile 120.700 km arasında değişir. Ortama olarak 20 metre kalınlığında olan halkalardaki buz parçalarının çapı 10 metreye kadar çıkar.\nSatürn’ün halkalarının nasıl oluştuğu ile ilgili iki ana hipotez var. Birinci hipoteze göre, bu halkalardaki buzların kaynağı gezegenin içinde oluştuğu nebula. İkinci hipoteze göreyse halkalar gezegenin uydularından birinin uzak geçmişte parçalara ayrılması sonucu oluştu. Bu iki hipotezden birincisinin doğru olma ihtimali daha düşük. Her ne kadar gezegenin kendisi yaklaşık 4,5 milyar yıl önce oluşmuş olsa da bilimsel çalışmalar halkların yaşının 100 milyon yıl civarında olduğunu gösteriyor. Yakın zamanlarda Prof. Dr. Jack Wisdom ve arkadaşları tarafından yayımlanan bir çalışmada da ikinci hipotezi destekleyen sonuçlara ulaşıldı.\nABD’deki çeşitli üniversitelerde çalışan araştırmacıların Science’ta yayımladıkları kuramsal tahminlere göre, bugün bilinen 83 tane uydusu olan Satürn’ün uzak geçmişte bir büyük uydusu daha vardı. Araştırmacıların Chrysalis adını verdikleri uydunun büyüklüğü, bugün Satürn’ün en büyük üçüncü uydusu olan Iapetus kadardı. Tahminlere göre günümüzden yaklaşık 100-200 milyon yıl önce Chrysalis’in yörüngesi kaotikleşti. Zamanla giderek Satürn’e daha çok yaklaşan uydu sonunda gezegenin güçlü kütle çekiminin etkisiyle parçalara ayrıldı. Bu parçaların bir kısmı gezegene düştü bir kısmı ise yörüngede kalarak bugün gözlemlenen halkaları oluşturdu. Araştırmacılar bu senaryonun sadece halkaların oluşumunu değil, Satürn’ün 26,7 derecelik devasa eksen eğikliğini de açıkladığını belirtiyorlar."
            }
        ]
    },
    {
        "id": "kirilan-tum-kemikler-kaynar-mi",
        "conversations": [
            {
                "from": "soru",
                "value": "Kırılan Tüm Kemikler Kaynar mı?"
            },
            {
                "from": "cevap",
                "value": "Peter Dazeley/The Image Bank/Getty Images\nKemik Kaynaması Ne Kadar Sürer?\nBir kemik kırıldıktan sonra özel tedaviler ile genellikle 6-8 haftada iyileşir. Fakat bu süre kemik türüne göre değişir. Örneğin el veya el bileği kemikleri 4-6 haftada iyileşirken, kaval kemiği 20 hafta veya daha fazla bir sürede iyileşir. Bazı durumlarda ise kırık kemik kaynama gerçekleşmediği için iyileşemez. \nBir Kemiğin İyileşebilmesi İçin Neler Gerekir?\nBir kırığın iyileşebilmesi için kemiğin öncelikle bir alçı ile sabitleştirilmesi gerekir. Özel durumlarda kemiği sabit tutmak için plaka, vida veya çivi de kullanılabilir. Bu tür işlemler ameliyat ile yapılır. Ameliyat kırık şiddetliyse de gerekebilir. Bireysel duruma bağlı olarak kaynamamış kemiği tedavi etmek için de farklı ameliyat yöntemlerine başvurulur.\n\nÇizim: Umut Aybek\nKemiğin bu süreçte iyileşebilmesi için sabitleştirilmenin yanı sıra sabit bir kan akışına da ihtiyacı vardır. Kan; iyileşmesini sağlamak için kemiğe oksijenin yanı sıra kanın pıhtılaşmasını sağlayan trombosit gibi iyileştirici hücreler ve mineraller sağlar. Kırık kemik tedavi edildikten sonra yeni kemik dokuları oluşmaya başlar ve kırık parçalar birleşir. Eğer kırık bir kemik dengesiz bırakılırsa veya ciddi bir yaralanma sonucu damarların zarar görmesi nedeniyle kan akışı sağlanamazsa kaynama gerçekleşmeyebilir. \n\nttsz/iStock\nTütün veya nikotin kullanımı, diyabet, şiddetli anemi veya enfeksiyon gibi faktörler de kemik iyileşmesini engelleyebilir ve kaynamama riskini artırabilir. Yaşlı bireyler, yaşa bağlı olarak azalan kemik mineral yoğunluğu sebebiyle kaynamama ya da geç kaynama riskiyle karşı karşıya kalabilirler. Ayrıca kemik iyileşme sürecindeyken aspirin, ibuprofen ve prednizon gibi iltihap önleyici ilaçlar da kan akışını etkilediklerinden kaynamama riskini artırabilir.\nKemiğin kaynama sürecini beslenme de etkiler. Çünkü kemiklerin iyileşebilmesi için yeterli miktarda protein, kalsiyum, magnezyum, çinko, K, C ve D vitamini ve diğer minerallere de ihtiyacı vardır.\nKırılan Bütün Kemikler Kaynar mı?\nAyak parmakları gibi bazı kemikler ise mükemmel bir sabitliğe ve kan akışına sahiptir. Dolayısıyla bu tür kemiklerde neredeyse hiçbir zaman kaynamama problemi ortaya çıkmaz. Üst uyluk kemiği ve el bileğinin küçük kemikleri gibi bazı kemikler ise sınırlı kan dolaşımına sahiptir. Bu nedenle kırık meydana geldikten sonra kaynamama riski daha yüksektir. Pazu kemiği, talus kemiği ve kaval kemiği de kaynamama ihtimali yüksek kemiklerden bazılarıdır.\nKaynaklar:\n\nhttps://www.ncbi.nlm.nih.gov/books/NBK554385/\nhttps://www.cedars-sinai.org/health-library/diseases-and-conditions/n/nonunions.html\nhttps://orthoinfo.aaos.org/en/diseases--conditions/nonunions/\nhttps://northazortho.com/ask-the-expert/everything-you-need-to-know-about-fractures-and-fracture-healing/"
            }
        ]
    },
    {
        "id": "dairenin-alanini-hesapladigimiz-formul-nereden-geliyor",
        "conversations": [
            {
                "from": "soru",
                "value": "Dairenin Alanını Hesapladığımız Formül Nereden Geliyor?"
            },
            {
                "from": "cevap",
                "value": "FilippoBacci/iStock.comBir önceki yazımızda herhangi bir noktadan eşit uzaklıktaki noktalar kümesinin yani çemberin çevre uzunluğunun 2πr’ye eşit olduğunu ispatladık. Bunun için çemberin içine tepe noktaları çemberin merkezinde bulunan sonsuz sayıda üçgen yerleştirdiğimizi varsaydık. Bu üçgenlerin oluşturduğu düzgün çokgenin çevre uzunluğunun çemberin çevre uzunluğuna yakınsayacağı bilgisini kullandık.Benzer şekilde çemberin çevrelediği alan yani dairenin alanı da aynı yöntemle hesaplanabilir. Nasıl ki sonsuz sayıda üçgenin oluşturduğu düzgün çokgenin çevre uzunluğu çemberin çevre uzunluğuna yakınsıyorsa, bu üçgenlerin alanları toplamı da dairenin alanına yakınsar. Bunun için öncelikle dairenin içerisine n kenarlı düzgün bir çokgen yerleştirdiğimizi düşünelim. Bu n kenarlı düzgün çokgen aslında tepe noktaları dairenin merkezinde bulunan n adet birbirine eş üçgenden oluşur. Yani tüm üçgenlerin taban uzunlukları ve kenar uzunlukları birbirine eşittir. Üçgenlerin taban uzunlukları “L”, kenar uzunlukları ise “r” birim olsun. Her bir üçgenin tepe açısının ölçüsü θ=2π/n derecedir. Bu durumda her bir üçgenin alanı A= r2sin(θ)/2= r2sin (2π/n)/2 formülüyle hesaplanabilir. Dairenin içerisinde bulunan üçgenlerin sayısını ifade eden n çok büyük bir sayı olarak düşünüldüğünde, üçgenlerin alanları toplamı dairenin alanına yakınsar. Bu durumun matematiksel ifadesişeklindedir.Yukarıdaki son eşitlikte r2/2 değeri, n sonsuza giderken bakılan limit değerinin kat sayısıdır. ifadesinin değerinin ise 2π değerine yakınsadığı L’Hospital kuralı ile gösterilebilir.Sonuç olarak dairenin alanı, D.A= πr2 olarak elde edilir."
            }
        ]
    },
    {
        "id": "asal-sayi-nedir",
        "conversations": [
            {
                "from": "soru",
                "value": "Asal Sayı Nedir?"
            },
            {
                "from": "cevap",
                "value": "Sayıları düşündüğümüzde, bazı sayıların diğerlerinden farklı özellikte olduğunu kolayca görebiliriz. Örneğin 10 sayısı 1, 2 ve 5 sayıları ile bölünebilirken, 11 sayısı sadece 1 ve 11 yani kendisi ile bölünebilir. Pozitif tam sayılar kümesinde bu şekilde kendisinden ve 1’den başka böleni olmayan birçok sayı vardır. Bu özellikteki sayılara “asal sayı” denir. İlk on asal sayı 2, 3, 5, 7, 11, 13, 17, 19, 23, 29 biçiminde sıralanır. \n\nEn Küçük ve En Büyük Asal Sayı Hangileridir?\nEn küçük asal sayı 2’dir. 2 aynı zamanda çift olan tek asal sayıdır. Diğer tüm asal sayılar tek sayıdır. En büyük asal sayı ise yazılamaz. Çünkü sonsuz tane asal sayı vardır. Asal sayıların sonsuz tane oluşunun ispatına buradan ulaşabilirsiniz.\n\nAsal Çarpan Nedir?\nBir sayının çarpımlarından asal olanlarına “asal çarpan” denir. 1’den büyük her tam sayı aslında ya asal bir sayıdır ya da asal sayıların çarpımlarından oluşur. Örneğin 11 asal bir sayı iken, 12 sayısı 12=22.3 şeklinde asal sayıların çarpımı sonucu elde edilir. Aynı şekilde 21 sayısı 21=3.7 şeklinde yazılabilir. Yani 1’den büyük her tam sayı asal sayılar ile üretilir. \n\nYunan matematikçi Pisagor\nAsal Sayıları Kim Buldu?\nAsal sayılar ve özellikleri ilk olarak antik Yunan matematikçileri tarafından incelendi. Pisagor okulunun matematikçileri, MÖ 500-MÖ 300 yılları arasında mükemmel sayılar gibi gizemli özellikleri olan sayılarla ilgileniyorlardı. Bu sırada asal sayıların da özelliklerini anladılar ve bu sayılar üzerinde ayrıntılı çalışmalar yaptılar.\nAralarında Asal Sayılar Nedir?\n1’den başka ortak böleni bulunmayan iki pozitif tam sayıya “aralarında asal sayı” denir. Örneğin 2 ve 3 sayıları ile 9 ve 10 sayıları aralarında asaldır. Aralarında asal sayıların en büyük ortak böleni yani EBOB’u 1 iken, en küçük ortak katı yani EKOK’u sayıların çarpımına eşittir. Örneğin 9 ve 10 sayılarının EBOB’u 1’e, EKOK’u ise 90’a eşittir. Görüldüğü gibi aralarında asal sayıların asal olma zorunluluğu yoktur. Asal iki sayı her zaman aralarında asaldır.\nAyrıca asal sayılar şifrelemede kullanılır. Örneğin günümüzde kullandığımız e-posta ve diğer tüm dijital işlemlerde veriler RSA şifreleme yöntemiyle şifrelenir. RSA şifreleme yönteminde olabildiğince büyük asal sayılar kullanılır. Böylece istenmeyen kişilerin verilere ulaşması engellenir. Asal sayıların şifrelemedeki önemini anlattığımız yazıyı buradan okuyabilirsiniz. \nKaynaklar:\n\nhttps://bilimgenc.tubitak.gov.tr/makale/sifrelemenin-temeli-asal-sayilar\nhttps://bilimgenc.tubitak.gov.tr/kac-tane-asal-sayi-vardir\nhttps://mathshistory.st-andrews.ac.uk/HistTopics/Prime_numbers/"
            }
        ]
    },
    {
        "id": "ahtapotlar-kopek-baligi-gibi-yirticilarin-saldirilarindan-nasil-kurtulabiliyor",
        "conversations": [
            {
                "from": "soru",
                "value": "Ahtapotlar, Köpek Balığı Gibi Yırtıcıların Saldırılarından Nasıl Kurtulabiliyor?"
            },
            {
                "from": "cevap",
                "value": "lunstream / Alamy Stock Photo\nAhtapotların köpek balığı, balina, deniz samuru gibi deniz canlıları için bir besin kaynağı olduğunu düşünebilirsiniz. Ancak en yırtıcı ve güçlü deniz canlılarından biri olan köpek balığı ahtapota saldırdığında, sanılanın aksine bu mücadeleden galip ayrılan taraf yumuşak gövdesi, sekiz kolu ve iki gözü ile ahtapot oluyor.\nAhtapotların bu zorlu rakibe karşı hayatta kalabilmesinin birkaç nedeni var. Sıra dışı özelliklere sahip ahtapotlar en zeki omurgasız hayvanlardan biri. Bugün, ahtapotların bu özelliklerini kullanarak kendilerini nasıl koruduklarından bahsedeceğiz. \nDenis_prof / iStock\nKöpek balığı tehdidi altındaki ahtapotların ilk tepkisi, kendilerine güvenli bir bölge bulmaya çalışmak oluyor. Ahtapotlar birbirinden bağımsız hareket edebilen büyük gözleri ile çevrelerini tarayabiliyor ve etraflarındaki nesneleri kolayca tespit edebiliyor. Ancak ahtapotlar çevrelerini sadece gözleri ile değil, derilerinde bulunan ışığa duyarlı proteinler sayesinde de algılayabiliyor.\n\nPlacebo365 / iStock\nAhtapotlar güvenli bölgeyi belirledikten sonra kendilerini gizlemeye çalışıyor. Yumuşak gövdeleri sayesinde dar alanlara bile kolaylıkla sığabiliyorlar. Genellikle de kayaların altına gizleniyorlar. Kendilerini gizledikten sonra kolay fark edilmemek için çok hızlı bir şekilde renk değiştirerek kamufle olabiliyorlar. Ahtapotlar, derilerinin altında bulunan ve kromatofor adı verilen hücreler sayesinde renk değiştirebiliyor. Bu hücrelerin merkezinde, içinde renkli pigmentler bulunan elastik bir kese var. Kaslar ve sinirler sayesinde bu kese genişleyip büzülebiliyor. Bu sayede ahtapotlar farklı renklerde görünebiliyor. Ahtapotların renk değiştirme hızı ise bukalemunlara kıyasla çok daha hızlı. Ahtapotlar göz açıp kapayıncaya kadar yani yaklaşık 200 milisaniye içinde renk değiştirebiliyor. \n\naurigadesign / iStock\nAhtapotun karşısındaki avcının ona saldırmaya devam ettiğini ve ahtapotun darbe aldığını hayal edelim. Bacağı kopan bir ahtapot, kopan bacağını yenileyebiliyor. Bu olay “rejenerasyon” olarak adlandırılıyor. Ahtapotlar bacaklarının yanı sıra kas, sinir, kornea gibi hasar gören farklı vücut yapılarını da onarabiliyor ya da yenileyebiliyor.\nAhtapotların bir dokusu hasar gördüğünde, omurgasızlarda bulunan bir tür bağışıklık hücresi olan hemositler bölünerek çoğalmaya başlıyor. Hemositler hem hasar gören dokuların vücuttan atılmasını sağlıyor hem de yeni sinir hücrelerinin üretilme sürecini başlatıyor. Bağ doku hasar gören vücut bölümünün doğru şekilde yenilenmesini, sinir hücreleri ise yenilenen dokunun işlevini geri kazanmasını sağlıyor.\n\nDr Linda Stannard, Uct / Science Photo Library\nHemosiyanin molekülünün elektron mikroskobu altındaki görüntüsü\nDarbe alan ahtapotun kan rengini gördüğünüzde çok şaşırabilirsiniz. Çünkü ahtapotların kanları kırmızı değil yeşil-mavi renkte. Bu durumun sebebi, ahtapotların kanında bulunan ve dokulara oksijen taşıyan hemosiyanin molekülünün yapısında bakır olması. İnsan vücudunda bu işlevi gerçekleştiren hemoglobin molekülünün yapısında ise demir bulunuyor. Hemoglobin aynı zamanda kana kırmızı rengini veren molekül.\nYumuşakçalar şubesi, kafadan bacaklılar sınıfında yer alan ahtapotların sahip olduğu farklı özellikler köpek balığı gibi yırtıcıların saldırılarından korunmalarını sağlıyor.\nKaynaklar:\n\nGutnick, T., Kuba, M. J., \"What behavior can we expect of octopuses?\", Current Biology, Cilt 28, Sayı 19, s. R1147-R1149, 2018.\nJennifer A. Mather, R. C., Wood, J. B., Octopus: The Ocean's Intelligent Invertebrate: A Natural History, 2010.\nhttps://www.nationalgeographic.com/photography/article/octopus-camouflage-video  \nhttps://www.cambridge.org/core/books/cephalopod-behaviour/2D21474D460811C160EFDBA35796FAC0  \nhttps://www.newscientist.com/article/mg24432610-400-octopuses-were-thought-to-be-solitary-until-a-social-species-turned-up/\nhttps://www.nationalgeographic.com/pages/article/coconut-octopus-shell-ocean-video\nhttps://kids.frontiersin.org/articles/10.3389/frym.2021.752743\nhttps://popsci.com.tr/ahtapotun-zekasi/\n\nYazar Hakkında:\nEcem Erdemir\nHacettepe Üniversitesi Biyoloji Eğitimi Bölümü"
            }
        ]
    },
    {
        "id": "parmagimizi-bile-kipirdatmamiza-izin-vermeyen-uyku-felcinin-sebebi-nedir",
        "conversations": [
            {
                "from": "soru",
                "value": "Parmağımızı Bile Kıpırdatmamıza İzin Vermeyen Uyku Felcinin Sebebi Nedir?"
            },
            {
                "from": "cevap",
                "value": "YinYang/iStock.com\nUyku REM ve REM dışı olmak üzere iki temel evreden oluşur. REM dışı uyku evresinde kan basıncı ve vücut sıcaklığı düşer, kaslar gevşer, kalp atım hızı yavaşlar, gözler hareket etmez ve derin uykuya geçilir. Bu evreden sonra rüyaların çoğunun görüldüğü REM uyku evresi başlar. REM uykusunda beyin aktif hâle gelir, gözler hızlı hareket eder, kol ve bacak gibi istemli çalışan kaslara sinyal gönderilerek vücudun tamamen gevşemesi ve hareketsizleşmesi sağlanır. Vücudun bu hâline kas atonisi denir. \nUyku Felci Nedir?\nKas atonisi REM uykusunun normal bir sürecidir. Asıl amacı, REM uykusu sırasında görülen rüyaların etkisiyle oluşabilecek herhangi bir yaralanmanın önüne geçmektir. Bazen derin uykudayken bir anda uyanıp gözlerimizle etrafı gözlemleyebildiğimiz ya da etraftaki sesleri işitebildiğimiz ancak hareket edemediğimiz anlar olur. Bu duruma uyku felci denir. \nUyku Felci Neden Olur?\nUyku felcinde bilincimiz açıktır ve gözlerimizle etrafı gözlemleyebiliriz ya da sesleri duyabiliriz. Fakat kol ve bacak gibi istemli çalışan kaslarımızı hareket ettiremeyiz. Çünkü uyku felci sırasında kas atonisi devam eder. Normal uyku sürecinde kas atonisi hissedilmese de REM uykusu tamamlanmadan ya da bu evreye geçiş sürecinde uyanılması uyku felcinin yaşanmasına neden olur. \nUyku Felci Yaşayanlar Nasıl Hisseder?\nUyku felci sırasında bir insan halüsinasyon görebilir, nefessiz kalıyor gibi ya da göğsünde baskı varmış gibi hissedebilir. Bu durum birkaç saniye ya da birkaç dakika boyunca sürebilir.\nUykusuzluk, uyku düzeninin bozulması ve stresin yanı sıra travma sonrası stres bozukluğu, depresyon, anksiyete ya da bipolar bozukluk gibi rahatsızlıklar da uyku felcine neden olabilir. Uyku felci normalde nadir olarak görülür, geçicidir ve önemli sağlık problemlerine yol açmaz. Fakat sık yaşayanların bir doktora görünmesi tavsiye edilir.\nUyku Felci Öldürür mü?\nŞu ana kadar uyku felci dolayısıyla herhangi bir ölüm raporu kayıtlara geçmemiştir.\nPeki siz hiç uyku felci yaşadınız mı? Yaşadıysanız neler deneyimlediniz?\nKaynaklar:\n\nhttps://my.clevelandclinic.org/health/diseases/21974-sleep-paralysis\n\n\nhttps://wonderopolis.org/wonder/What-Is-Sleep-Paralysis\n\n\nhttps://www.healthdirect.gov.au/sleep-paralysis#what-is\n\n\nhttps://www.nidirect.gov.uk/conditions/sleep-paralysis"
            }
        ]
    },
    {
        "id": "ozon-tabakasi-nedir-nasil-olusur-faydalari-nelerdir",
        "conversations": [
            {
                "from": "soru",
                "value": "Ozon Tabakası Nedir? Nasıl Oluşur? Faydaları Nelerdir?"
            },
            {
                "from": "cevap",
                "value": "16 Eylül Uluslararası Ozon Tabakasının Korunması Günü'ne özel olarak, ozon tabakası ile ilgili önemli bilgileri sizler için derledik.\n\n\n\n\n\n\nOzon Tabakası Nedir? Nasıl Oluşur? Faydaları Nelerdir?\nGüneş’ten gelen morötesi ışınlar atmosferin üst katmanlarındaki oksijen moleküllerinin (O2) parçalanmasına ve sonuçta serbest hâlde oksijen atomlarının oluşmasına neden olur. Bu sürecin sonunda ortaya çıkan oksijen atomları ile oksijen molekülleri (O2) tepkimeye girer ve ozon (O3) molekülü oluşur. Aynı zamanda bir sera gazı olan ozon, atmosferin stratosfer katmanında doğal olarak oluşur.\nOzon tabakası, canlılar için zararlı olan UVB ışınların yeryüzüne ulaşmasını engeller. İnsan faaliyetleri sonucunda atmosfere karışan klor ve kloroflorokarbonlar (CFC’ler) ozon ile tepkimeye girerek ozonun parçalanmasına neden olur. Ozonun parçalanması sonucu stratosfer katmanındaki ozon miktarı azalır ve bu duruma ozon incelmesi denir.\nKloroflorokarbon gazları atmosfere deodorantlar, klimalar, buzdolapları, araba egzozları ve sera gazları yoluyla yayılır. Ozon tabakasının incelmesiyle yeryüzüne ulaşan morötesi ışık miktarı artar. Bu durumun en önemli sonuçlarından biri, bazı kanser türlerinin insanlarda daha sık görülmesidir. Ozon tabakasını korumak için yakın yerlere yürüyerek ya da bisiklet kullanarak gidebilirsiniz. Toplu taşıma araçlarını daha sık tercih edebilirsiniz. CFC (kloroflorokarbon) ve HCFC (hidrokloroflorokarbon) içeren spreyleri kullanmaktan kaçınabilirsiniz. Klor ve brom içermeyen temizlik ürünlerini kullanabilirsiniz."
            }
        ]
    },
    {
        "id": "cemberin-cevre-uzunlugu-neden-2prye-esittir",
        "conversations": [
            {
                "from": "soru",
                "value": "Çemberin Çevre Uzunluğu Neden 2πr’ye Eşittir?"
            },
            {
                "from": "cevap",
                "value": "Herhangi O merkezli, r yarıçaplı bir çemberin çevre uzunluğunun 2πr’ye eşit olduğunu ispatlamak için ilk olarak çemberin içerisine şekildeki gibi bir köşesi çemberin merkezinde bulunan dört eş üçgen çizelim. Bu dört üçgenin taban uzunlukları toplamı, görselden de anlaşılacağı üzere, çemberin çevre uzunluğundan bir hayli küçüktür. Çemberin içerisindeki dört üçgen aslında bir eşkenar dörtgen oluşturur.\n\nPeki, çemberin içerisine daha fazla sayıda üçgen yerleştirdiğimizde ne olur?\nŞimdi de çember içerisine tepe noktaları çemberin merkezinde bulunan sekiz eş üçgen yerleştirelim. Yani çemberin içerisine düzgün sekizgen çizelim. Bu durumda, düzgün sekizgenin kenar uzunlukları toplamı çemberin çevre uzunluğuna biraz daha yaklaşır. Ancak bu iki uzunluk hâlâ birbirine eşit değildir. Görselden de anlaşılacağı üzere düzgün sekizgenin kenar uzunlukları toplamı, çemberin çevre uzunluğundan daha küçüktür. Yine de ilk duruma göre çokgenin çevre uzunluğu, çemberin çevre uzunluğuna biraz daha yaklaşmıştır.\n\nÇemberin içerisindeki düzgün çokgenin kenar sayısını artırdığımızda, çokgenin kenar uzunlukları toplamı ile çemberin çevre uzunluğu birbirine yaklaşır. Ancak çemberin içerisine ne kadar fazla kenarlı bir çokgen yerleştirilirse yerleştirilsin, kenar sayısı aslında sonlu olacağı için bu iki sayı değer olarak birbirine yaklaşsa bile hiçbir zaman eşit olmaz.\n\nPeki, sizce çemberin içerisine sonsuz kenarlı bir düzgün çokgen yerleştirilebilseydi ne olurdu? \nİşte bu durumda çokgenin kenar uzunlukları toplamı çemberin çevre uzunluğuna yakınsardı. Nasıl mı?\nÇemberin içerisine n kenarlı düzgün bir çokgen yerleştirdiğimizi düşünelim. \n\nBu n kenarlı düzgün çokgen aslında tepe noktaları çemberin merkezinde bulunan n adet birbirine eş üçgenden oluşur. Bu üçgenlerin tepe açılarının ölçüsü birbirine eşit ve θ=2π/n derecedir. Aynı şekilde tüm üçgenlerin taban uzunlukları ve yan kenar uzunlukları birbirine eş olur. Üçgenlerin taban uzunlukları “L”, kenar uzunlukları ise “r” birim olsun.  Bu durumda ortaya çıkan ikizkenar üçgenlerden biri aşağıda gösterilmiştir.\n\nİkizkenar üçgende tabana çizilen dik çizgi, tabanı ve üçgenin açısını iki eş parçaya böler. Bu durumda aşağıdaki eşitliği elde ederiz:\n sin(θ/2)=(L/2)/r.\nθ=2π/n olduğu için eşitliğimiz aslında sin(π/n)= L/(2r) şeklindedir.\nn kenarlı çokgenin kenar uzunlukları toplamına P dersek P=nL olur veya bir başka deyişle P=nL=n(2r)sin(π/n)’dir.\nÇokgenin kenar sayısını ifaden eden n’yi çok büyük bir sayı olarak düşündüğümüzde, çokgenin çevre uzunluğu çemberin çevre uzunluğuna yakınsar. Bu durumun matematiksel ifadesi\n\nşeklindedir.\nYukarıdaki üçüncü eşitlikte 2r değeri, n sonsuza giderken bakılan limit değerinin sabit sayısıdır. Yani bu sayı limit değerinin katsayısıdır.\n  ifadesinin değerinin ise π’ye yakınsadığı L’Hospital kuralı ile gösterilebilir.\nSonuç olarak çemberin çevre uzunluğu, Ç=2πr eşitliği elde edilmiş olur.\nMatematikte limit kavramının ne olduğunu öğrenmek için “Matematikte Limit Nedir?” başlıklı yazımıza buradan ulaşabilirsiniz."
            }
        ]
    },
    {
        "id": "albedo-nedir",
        "conversations": [
            {
                "from": "soru",
                "value": "Albedo Etkisi Nedir?"
            },
            {
                "from": "cevap",
                "value": "NASA/GSFC/Science Photo Library \nHerhangi bir yüzeyin üzerine düşen güneş ışığını yansıtma kapasitesine albedo denir. Albedo, yüzeyin yansıtma gücü ya da yansıtma yeteneği olarak da ifade edilir. Bir cismin albedosu; güneş ışığının geliş açısına, cismin yüzey alanına, dokusuna veya rengine bağlı olarak değişir. Örneğin açık renkli yüzeyler Güneş’ten gelen ışığın büyük bir kısmını yansıtarak atmosfere geri gönderir. Bu yüzeylere yüksek albedoya sahip yüzeyler denir. Karanlık yüzeyler ise Güneş’ten gelen ışığı yüksek oranda soğurur. Bu yüzden karanlık yüzeylere düşük albedoya sahip yüzeyler denir.\n\nDünya’nın albedosu ortalama 0,31’dir. Yani Dünya, Güneş’ten gelen ışığın neredeyse üçte birini uzaya yansıtır. Fakat bu durum yeryüzünün farklı yerleri için değişiklik gösterir. Örneğin buz ve karla kaplı alanlar ya da buzla kaplı Arktik ve Antartika yüksek albedoya sahiptir ve Güneş’ten gelen ışığın çoğunu uzaya yansıtır. Yüksek albedo etkisi en fazla kışın görülür. Çünkü temiz kar, güneş ışığının yaklaşık %80-%90’ınını yansıtır. Bulutlar da üzerlerine düşen ışığın büyük kısmını (yaklaşık %60-%90’ınını) yansıtır. Aynı şekilde kumlu bölgeler ve çöller de yüksek albedoya sahip alanlardır.\n\nriver34/iStock.com\nOkyanuslar, bataklıklar ve ormanlar ise düşük albedoya (0,05-0,25) sahiptir. Özellikle okyanuslar, üzerlerine düşen güneş ışığının çoğunu soğurur, çok az bir kısmını ise yansıtır. \n\nAlbedo Etkisi Önemli mi?\nDünya’nın ortalama yüzey sıcaklığı şu an yaklaşık 15 °C. Eğer Dünya tamamen donarsa yani çok yüksek albedo etkisi gösterirse gezegenin ortalama sıcaklığı −40 °C’ın altına düşer. Sadece karalar buzla kaplı olursa ortalama sıcaklığı 0 °C’a düşer. Eğer tamamı su ile kaplı olursa yani düşük albedo etkisi gösterirse ortalama sıcaklığı yaklaşık 27 °C’a yükselir. Dolayısıyla albedo etkisi Dünya’nın yaşama elverişli bir sıcaklığa sahip olması açısından önemlidir. \nDünya gibi diğer gök cisimleri de yüzey ve atmosfer yapılarına göre farklı albedolara sahiptir. Örneğin gaz devleri olarak bilinen Jüpiter ve Satürn 0,34 albedoya sahip iken Venüs 0,75 albedoya sahiptir.  \n\nNatacha Lor/500px/Getty Images\nAy, üzerine düşen ışığın %12’sini yansıtır. Yani Ay’ın albedosu 0,12’dir.                                                                                                                                                                                                                                                    \nNot: Albedo, Latince “beyazlık” anlamına gelir ve yine Latincede “beyaz” anlamında kullanılan albus kelimesinden türetilmiştir.\nKaynaklar:\n\nhttps://www.npolar.no/en/fact/albedo/\nhttps://climatehero.me/albedo-effect/\nhttp://climatechange.boun.edu.tr/albedo-nedir/#\nhttps://legacy.climate.ncsu.edu/edu/Albedo"
            }
        ]
    },
    {
        "id": "savunma-mekanizmalarimiz-makrofajlar-nasil-calisir",
        "conversations": [
            {
                "from": "soru",
                "value": "Savunma Mekanizmalarımız Makrofajlar Nasıl Çalışır?"
            },
            {
                "from": "cevap",
                "value": "Dr_Microbe/iStock.com\nMakrofaj Nedir?\nVücudumuz farklı türde birçok mikroorganizmaya, virüse ve zararlı organizmaya maruz kalır. Bu etmenlerin hastalık yapıcı olanlarına patojen denir. Bağışıklık sistemi, patojenlerin vücudu enfekte etmesini önler. Bağışıklık sistemi ikiye ayrılır. Bunlar doğuştan gelen ve sonradan kazanılan bağışıklık sistemleridir. Her iki bağışıklık sisteminde de vücudu savunan hücreler bulunur. Doğuştan gelen bağışıklık sistemindeki hücreler, vücudun patojenlere karşı ilk savunma hattını oluşturur. Bu hücreler enfeksiyonun başlangıcında patojenleri tanıyarak yok eder. Makrofajlar, nötrofiller ve dendritik hücreler doğuştan gelen bağışıklık sistemi hücreleridir.\n\nEd Reschke/Stone/Getty Images\nKırmızı kan hücreleri arasındaki bir nötrofil hücresi.\nSonradan kazanılan bağışıklık sistemi hücreleri ise doğuştan gelen bağışıklık sistemi hücrelerinin yetersiz kaldığı durumlarda devreye girer. T ve B hücreleri sonradan kazanılan bağışıklık sistemi hücreleridir. Bu hücreler sitotoksik maddeler yayarak enfekte hücreleri yok eder ya da antijenlere özel antikorlar üretir. Bu şekilde vücudu patojenlere karşı korurlar. \n\n7activestudio/iStock.com\nSitotoksin madde yayan makrofaj hücresi\nMakrofajların Görevleri Nelerdir?\nMakrofajlar; patojenlerin enfeksiyonun en başında saptanmasında, fagositoz aracılığıyla yok edilmesinde, vücuttaki ölü hücrelerin, tümörlerin, yabancı maddelerin ve atıkların temizlenmesinde rol oynar. Makrofajlar aynı zamanda patojenlere ait antijenler aracılığıyla T ve B hücrelerini uyarır.\n\nNobeastsofierce/Science Photo Library\nMakrofajlar Nasıl Çalışır?\nDeride ve doğuştan gelen bağışıklık sistemi hücreleri üzerinde özel bazı reseptörler bulunur. Bu reseptörler, vücut enfekte olduğunda ya da herhangi bir zarar gördüğünde patojenlerin üzerindeki farklı molekülleri tanıyarak bağışıklık sisteminin aktif hâle gelmesini sağlar. Reseptörler aynı zamanda bakteri gibi bazı patojenlerin endotoksin olarak adlandırılan kimyasal maddeler yaymasıyla da bağışıklık sistemini aktifleştirir. Endotoksinler ayrıca kan damarı hücreleri arasında boşluklar açarak makrofajların bu boşluklardan daha hızlı ve kolay bir şekilde geçmesini ve dolayısıyla “olay yerine” gelmesini sağlar.\n\nOlay yerine gelen makrofajlar, vücuda zarar veren maddenin çevresini sarar ve maddeyi yutarak kendi sitoplazmasının içine alır. Bu olaya fagositoz denir. Makrofajlar daha sonra parçalayıcı hidrolaz enzimlerini taşıyan lizozom organelleri ile bu maddeleri karıştırarak, hidrolaz enzimlerinin bu maddeleri parçalamasını sağlar. Maddeden geriye kalan atıklar ise hücre dışına atılır. \n\nMakrofajlar aynı zamanda yuttukları patojenlerin antijenlerini hücre zarlarındaki reseptörler aracılığıyla dış yüzeyde tutar ve yardımcı T hücrelerinin patojenleri tanımasını sağlar. Bu reseptörlere MHC Sınıf II molekülleri adı verilir. Antijenleri tanıyan yardımcı T hücreleri ise kimyasal maddeler yayarak antijene özel antikor üreten B hücrelerini uyarır. B hücreleri antijene özgü antikor üreterek bu patojenle enfekte olmuş hücrelerin yok edilmesini sağlar.\n\nNanoclutering/Science Photo Library/Getty Images \nMHC Sınıf II molekülü (mavi renkte) antijeni (pembe renkte) Yardımcı T hücresine (yeşil renkte) hücresine sunarken.\nSözlük:\nAntijen: Bağışıklık sistemini uyaran, vücuda yabancı moleküller. Örneğin bakterilerin ve virüslerin yüzeyindeki proteinler birer antijendir.\nSitotoksik madde: Hücreyi zehirleyip öldüren ya da hücrenin fonksiyonunu durduran maddeler.\nKaynaklar:\n\nHirayama, D., Iida, T. ve Nakase, H. “The Phagocytic Function of Macrophage-Enforcing Innate Immunity and Tissue Homeostasis.”, International Journal of Molecular Sciences, Cilt 19, Sayı 1, s. 92, 2017.\nWatanabe, S. ve ark., “The Role of Macrophages in the Resolution of Inflammation.”, The Journal of Clinical Investigation, Cilt 129, Sayı 7, s.2619-2628, 2019.\nhttps://askabiologist.asu.edu/macrophage\nhttps://www.immunology.org/public-information/bitesized-immunology/cells/macrophages"
            }
        ]
    },
    {
        "id": "yagmurda-yururken-mi-yoksa-kosarken-mi-daha-fazla-islaniriz",
        "conversations": [
            {
                "from": "soru",
                "value": "Yağmurda Yürürken mi Yoksa Koşarken mi Daha Fazla Islanırız?"
            },
            {
                "from": "cevap",
                "value": "Hemen hemen herkesin duyduğu bu soru birçok fizikçi, matematikçi ve mühendisin de dikkatini çekmiştir. Bu konuda yapılan çalışmalar farklı varsayımlar üzerinden ilerlediği için elde edilen sonuçlar da birbirinden farklıdır. Önceki çalışmalarda elde edilen sonuçları aşağıdaki gibi özetleyebiliriz.\n\nEğer yağmur dikey olarak yağıyorsa veya cismin hareket yönü ile rüzgâr yönü birbirine zıt ise daha az yağmur damlasına maruz kalmak için en iyi seçenek koşmaktır.\nEğer rüzgâr ile cismin hareket yönü paralel ise en iyi seçenek belirli bir hızda yürümek olacaktır. Buradaki belirli hız, rüzgâr hızının hareket yönündeki bileşenine eşittir. \n\nDaha önceki çalışmalarda insan vücudu yerine daha basit bir şekil olan paralel yüzlü bir cismin hareket ettiği düşünülmüş ve elde edilen sonuçlar insan vücudu için genellenmiş. Ancak İtalya’daki Brescia Üniversitesinden Prof. Dr. Franco Bocci, çalışmalarda paralel yüzlü bir cismin kullanılmasının sorunu çok basitleştirdiğini ve bu yüzden elde edilen sonuçların insan vücudu için genellenemeyeceğini düşünüyor. Prof. Dr. Bocci’ye göre maruz kalınacak yağmurun miktarı, rüzgâr yönünün yanı sıra yağmurdaki cismin şekline de bağlıdır. Prof. Dr. Bocci, European Journal of Physics’te yayımlanan makalesinde yağmurlu havada optimum hızın ne kadar ince olduğunuza, rüzgâr hızına, yağmur damlasının boyutuna ve yol ile rüzgâr yönü arasındaki açıya bağlı olarak değiştiğini gösterdi. Bu faktörlerin belirli kombinasyonları ise bazen optimum bir hızda yürümenin iyi bir seçenek olduğunu ortaya koyarken, çoğu zaman ise olabildiğince hızlı bir şekilde koşmanın daha az ıslanmak için en iyi seçenek olduğunu gösterdi.\n\nSonuç olarak eğer şemsiyeniz yanınızda değilken sağanak yağmura yakalandıysanız ve varmak istediğiniz yer çok uzakta değilse, daha az yağmur damlasına maruz kalmak için olabildiğince hızlı koşun.\nKaynak:\n\nBocci F., ‘’Whether or not to run in the rain.’’, European Journal of Physics, Cilt 33, s. 1321-1332, 2012."
            }
        ]
    },
    {
        "id": "neptun-ve-uranusun-renkleri-neden-farkli",
        "conversations": [
            {
                "from": "soru",
                "value": "Neptün ve Uranüs’ün Renkleri Neden Farklı?"
            },
            {
                "from": "cevap",
                "value": "Neptün ve Uranüs ikiz gezegenler olarak adlandırılır. Kütleleri, hacimleri ve atmosferlerinin bileşimleri birbirine çok yakındır. Buna rağmen Neptün ve Uranüs’ün renkleri farklıdır. Neptün koyu mavi renkte iken Uranüs açık camgöbeği tonlarındadır. Bir grup gök bilimci yakın zamanlarda Journal of Geophysical Research: Planets’te yayımladıkları bir makalede bu duruma açıklama getirdi.Oxford Üniversitesinden Patrick Irwin ve arkadaşları, Hawaii’deki Maunakea Dağı’nın zirvesinde yer alan Gemini Gözlemevi’nde yapılan gözlemlerin sonuçlarından yararlanarak, Neptün ve Uranüs’ün atmosferindeki aerosol (havada asılı damlacıklar ya da katı parçacıklar) katmanları ile ilgili bir model oluşturmuşlar. Modelde her iki gezegenin atmosferinde de üç aerosol katmanı yer alıyor. Bu katmanların ikincisi kalın bir sis katmanı. Sis katmanında metan buzları bir araya geliyor ve kar hâlinde yağıyor. \nAraştırmacıların tahminlerine göre Neptün’deki sis katmanı daha ince. Bu durumun nedeni ise Uranüs’ünkine kıyasla Neptün’ün atmosferinin çok daha türbülanslı olması. Neptün’deki güçlü hava akımları çok daha fazla metan parçacığını sis katmanına taşıyor. Bu da Neptün’de yağan metan karı miktarının daha fazla olması anlamına geliyor. Daha yüksek miktarda sisin kar olarak yağması da Neptün’deki sis katmanının Uranüs’tekine kıyasla daha ince olmasına yol açıyor.\nBir gezegenin rengi, güneş ışınları ile atmosferde bulunan maddeler arasındaki etkileşimler tarafından belirlenir. Araştırmacıların açıklamasına göre de Neptün ve Uranüs’ün farklı renklere sahip olmasının nedeni, gezegenlerdeki sis katmanlarının farklı kalınlıklarda olması."
            }
        ]
    },
    {
        "id": "mitoz-bolunme-nedir",
        "conversations": [
            {
                "from": "soru",
                "value": "Mitoz Bölünme Nedir?"
            },
            {
                "from": "cevap",
                "value": "JuSun/iStock.com\nMitoz Bölünme Nedir? Nasıl Gerçekleşir?\nMitoz bölünme; tek hücreli canlılarda üremeyi, çok hücreli canlılarda ise büyümeyi, gelişmeyi ve yenilenmeyi sağlayan yeni hücre oluşturma şeklidir. Mitoz bölünme sonucunda kromozom yapısı ve sayısı değişmez. Bu nedenle mitoz bölünmede genetik bilgi doğrudan yavru hücrelere aktarılır. \n\nttsz/iStock.com\n\nÖrneğin tek hücreli mayalar mitoz bölünme ile çoğalırlar.\n\nİnterfaz Evresi Nedir?\nMitoz bölünme, interfaz olarak adlandırılan evreden sonra gerçekleşir. İnterfaz evresinde, hücre bölünmeye hazırlanır. Bu evrede hücrenin hacmi büyür; organeller, DNA ve sentrozom kopyalanır. \n\nRujirat Boonyong/iStock.com\nİnterfaz evresinden sonra mitoz bölünme başlar. Mitoz bölünme sırayla profaz, metafaz, anafaz ve telofaz olarak adlandırılan dört farklı evrede tamamlanır.\nProfaz Evresi Nedir?\nProfaz evresinde, DNA’nın proteinlerle oluşturduğu yapı olarak adlandırılan kromatin yoğunlaşarak kıvrılır ve giderek daha sıkı hâle gelir. Sıkılaştıkça kısalan ve kalınlaşan kromatinler mikroskop aracılığıyla görünebilen X şeklindeki kromozomları oluşturur. Kopyalanan kromozomlar kardeş kromatit olarak adlandırılır. Kardeş kromatitler, özdeş DNA çiftleridir ve kinetokor adı verilen bir noktada birleşir. Eşlenen sentrozomlar da zıt kutuplara gider.\n\nFancyTapis/iStock.com\n\nKardeş kromatitlerin oluşumu\n\nHücre bölünmesi sırasında mikrotübüllerin oluşturduğu iğ iplikleri kardeş kromatitlerin ayrılmasını sağlar. Profaz evresinin sonuna doğru çekirdekçik kaybolur, çekirdek zarı parçalanarak kromozomlar serbest kalır ve iğ iplikleri uzayarak sentromer çevresinde oluşan ve kinetekor olarak adlandırılan proteinler aracılığıyla kromozomları tutar.\n\nRujirat Boonyong/iStock.com\nMetafaz Evresi Nedir?\nMetafaz evresinde, mikrotübüller tarafından oluşturulan iğ iplikleri kromozomlara tutunarak kromozomların hücrenin ortasında sıralanmasını sağlar. Bu evrede hücre bütün kromozomların hücrenin ortasında sıralandığından ve iğ ipliklerine sağlam bir şekilde tutunduğundan emin olur. Eğer kromozomlar doğru sıralanmazsa ya da iğ ipliklerine tutunamazsa bölünme işlemi durur.\n\nRujirat Boonyong/iStock.com\nAnafaz Evresi Nedir?\nAnafaz evresinde, kardeş kromatitler iğ iplikleri tarafından zıt kutuplara çekilir. Bu şekilde kardeş kromotitlerin birbirinden ayrılması sağlanır. Bu evrede hücre, yeni oluşan yavru hücrelerde her bir eş kromozomun bulunduğundan emin olur. \n\nRujirat Boonyong/iStock.com\nTelofaz Evresi Nedir?\nTelofaz evresi kardeş kromozomların kutuplara çekilmesi ile başlar. Bu evrede çekirdek zarı kromozomların etrafında yeniden oluşur. Bu şekilde kromozomlar sitoplazmadan ayrılır. Bu evrede ayrıca kromozomlar yeniden çözülmeye başlar, iğ iplikleri kaybolur ve her bir yavru hücrede çekirdekçik yeniden oluşur. Telofaz evresinde ayrıca hücre sitoplazmasının bölündüğü evre olarak bilinen sitokinez başlar. Sitokinez bazen anafaz evresinde de başlayabilir. \n\nRujirat Boonyong/iStock.com\nMitoz bölünme sonucu birbirine genetik olarak tamamen benzer hücreler oluşur ve kromozom sayısı korunur. \n\nttsz/iStock.com\nSözlük:\nSentrozom: Sentrozom, sentriyollerden oluşan yapılardır. Sentriyol, uzun tüp şeklindeki hücre iskeletini ve iğ ipliklerini oluşturan ve mikrotübül adı verilen yapılardan meydana gelen hücre organelleridir.\n\nKaynaklar:\n\nhttps://www.khanacademy.org/science/ap-biology/cell-communication-and-cell-cycle/cell-cycle/a/phases-of-mitosis\nhttps://www.nature.com/scitable/definition/cell-division-47/"
            }
        ]
    },
    {
        "id": "bulutlar-ve-yagmur-damlalari-nasil-olusur-0",
        "conversations": [
            {
                "from": "soru",
                "value": "Bulutlar ve Yağmur Damlaları Nasıl Oluşur?"
            },
            {
                "from": "cevap",
                "value": "Bulutlar; su buharı, su damlacıkları ve buz kristallerinden oluşur. Sıvı hâldeki suyun 0 °C’taki yoğunluğu 1 g/cm3tür. Aynı sıcaklıktaki havanın yoğunluğu ise daha düşüktür. Dolayısıyla normal şartlar altında su damlacıklarının havada asılı kalması mümkün değildir. Su buharının yoğunluğu ise sıvı hâldeki suya ve havaya göre daha düşüktür. Havadaki çok küçük katı ve sıvı parçacıkların (Yoğunlaşma çekirdekleri olarak isimlendirilir.) üzerine tutunan su buharı molekülleri, bulutun toplam yoğunluğunu düşürür. Böylece su damlacıkları ve buz kristallerinden oluşan bulutun havada bir yumak gibi bir arada kalmasını sağlar.\nSu molekülleri, aralarındaki hidrojen bağları nedeniyle birbirlerini çeker. Aynı tür moleküller arasında ortaya çıkan çekim kuvveti olan kohezyon etkisi ile bulut içindeki su damlacıklarının birbirini çekme kuvveti, su damlacıklarının hava ile temas ettikleri kısımlara oranla çok daha güçlüdür. Kohezyon etkisi damlacıklara küre şeklini verirken, bulutu da içerdiği katı, sıvı ve gaz hâldeki su oranına göre biçimlendirir.\n\nMeteoroloji Genel Müdürlüğü\nYoğunlaşmış su buharı olan bulutlar çıplak gözle kolayca görülebilir. Atmosferde serbest hâlde bulunan yoğunlaşmamış su buharı ise çıplak göz ile fark edilemez ama uydu resimlerinde rahatlıkla görülebilir.\n \nBulut içindeki su buharı, yoğunlaşma çekirdekleri üzerinde yoğunlaşarak birikir ve damla hâline gelir. Oluşan su damlasının kütlesi yoğunlaşma nedeniyle artar ve kütle çekim kuvveti etkisiyle bulutun içinde aşağı doğru hareket etmeye başlar. Küçük damlalar bulutun içinde aşağı doğru hareket ederken çarpışarak ve birleşerek daha büyük damlaları oluşturabilir. Damlalar çok büyüdüğünde ise havanın sürtünme etkisi nedeniyle parçalanabilir ve daha küçük damlaları oluşturabilir.\n\nYağmur damlaları bulutun taşıyamayacağı büyüklüğe ulaştığında aşağı doğru düşmeye başlar. Bulut tabanından düşen damlaların büyüklükleri birbirine eşit veya çok yakındır. Ayrıca aralarında çok küçük de olsa bir mesafe bulunur. Damlaların düşme açısı ise bulut tabanındaki rüzgârın hızı, yönü ve damlaların yoğunluğuna bağlı olarak değişir.\n \nSözlük:\nYoğunlaşma çekirdeği: Gaz hâlindeki su moleküllerinin üzerine tutunarak yoğunlaşabildikleri toz, negatif yüklü iyon, polen ve deniz tuzu gibi mikro ölçekteki katı ve sıvı parçacıklar.\n \nKaynaklar:\n\nhttps://dergipark.org.tr/tr/pub/idec/issue/53338/515036\nhttps://mgm.gov.tr/sondurum/uydu.aspx?uB=wr&uT=i&uG=p#sfB\nhttps://epod.usra.edu/blog/2019/04/water-cohesion-a-sticky-situation.html\nhttps://vortex.plymouth.edu/dept/tutorials/precip/precip2aaa.html\nhttps://gpm.nasa.gov/education/articles/shape-of-a-raindrop\n\n \nYazar Hakkında:\nHüseyin Şener\nMeteoroloji Genel Müdürlüğü"
            }
        ]
    },
    {
        "id": "kac-farkli-dna-formu-var",
        "conversations": [
            {
                "from": "soru",
                "value": "Kaç Farklı DNA Formu Var?"
            },
            {
                "from": "cevap",
                "value": "libre de droit/iStock\nDNA (Deoksiribonükleik asit) Nedir?\nDeoksiribonükleik asit olarak da bilinen DNA, canlılarda bir önceki nesilden bir sonraki nesile genetik (kalıtsal) bilgi taşıyan bir molekül grubudur. DNA, nükleotid adı verilen yapı taşlarından oluşur. Nükleotidlerde ise üç kısım bulunur. Bunlar adenin, timin, guanin ya da sitozin olarak bilinen bir azotlu baz, beş karbonlu bir şeker ve bir fosfat grubudur. \nNükleotidler Nasıl Oluşur?\nNükleotidin yapısında bulunan şekerdeki karbonlar, bazların ve fosfat gruplarının birbirine bağlanarak bir şeker-fosfat iskeleti oluşturmasını sağlar. Beş karbonlu bu şekerin 1 numaralı karbonu baz ile, 5 numaralı karbonu ise fosfat grubu ile bağlanır. Bu şekilde nükleotidler oluşur. \n\nNükleotidler birbirlerine bağlanarak polinükleotid zincirlerini oluşturur. Bu birleşmede birinci nükleotiddeki şekerin 3. karbonuna, ikinci nükleotiddeki şekerin 5. karbonunda bulunan fosfat grubu bağlanır. Bu nedenle polinükleotid zincirleri 5’ten 3’e doğru bir yönelime sahip olur. \n\nDNA molekülünde de iki polinükleotid zinciri birbirine sarılır. Bu sarılma polinükleotid zincirlerindeki bazların birbirine hidrojen bağlarıyla bağlanmasıyla oluşur. Şeker ve fosfat iskeleti sarmalın dış bölümünü, birbirine bağlı bazlar da iç kısmını oluşturur. Sarmalı oluşturan polinükleotid zincirlerinin yönleri birbirine zıttır. Sarmallardan birinin 5 ucu diğer sarmalın 3 ucuyla aynı yöndedir.\n\nB-DNA Nedir?\nDNA’yı oluşturan bu polinükleotid zincir sarmalları sağa ya da sola doğru döner. Bilim insanları doğada biyolojik işlevlerini sürdüren üç DNA formunun olduğunu düşünüyor. Bu DNA formlarından biri B-DNA’dır. B-DNA, Watson ve Crick tarafından ortaya konulan DNA modelidir. Şeker-fosfat iskeletinin sola doğru döndüğü, normal tuz ve pH şartlarındaki DNA’nın hâlidir. B-DNA’da sarmalın dış kısmı düzenli olarak bir girinti ve bir çıkıntı şeklindedir. Bu kısımlara DNA’nın işlevlerini yerine getirebilmesi için gerekli moleküller bağlanır. İnsanlar da dâhil olmak üzere çoğu canlıda B-DNA bulunur.\n\nB-DNA\nA-DNA Nedir?\nBu formlardan bir diğeri ise A-DNA’dır. A-DNA, DNA’nın normal fizyolojik koşullarda bulunmayan, yüksek tuz veya aşırı su kaybı gibi koşullardaki DNA’nın baskın formudur. A-DNA da, B-DNA gibi sağa doğru döner. Fakat B-DNA’dan farklı olarak daha kısa, daha sıkışık ve daha büyük çaplı bir yapıya sahiptir. Bunun sebebi, bazların B-DNA’daki gibi birbirine dik olarak değil, eğik ve yatay olarak bulunmasıdır.\n\nA-DNA\nZ-DNA Nedir?\nDNA’nın bir de Z formu vardır. Z-DNA sarmalı, diğer iki DNA sarmalından farklı olarak, sola doğru dönen DNA formudur. Genellikle sitozin (C) ve guanin (G) tekrarlarının çok olduğu DNA bu formu alır. Yüksek tuz koşullarında veya ortamda nikel klorür (NiCl₂) bulunması durumunda da Z-DNA oluşabilir. Her iki bazda bir zikzak şekli tekrarlanır. Bu nedenle Z-DNA formundaki bazlar zikzak çizmiş gibi görünür. Hücrelerde az miktarda da olsa bu formdan bulunur. Z-DNA’nın gen ifadesinde rol oynadığı düşünülüyor.\n\nZ-DNA\nKaynaklar:\n\nhttps://www.bionity.com/en/encyclopedia/Z-DNA.html\nhttps://microbenotes.com/different-forms-of-dna-b-form-a-form-z-form/"
            }
        ]
    },
    {
        "id": "biyolojide-siniflandirma-nasil-yapilir",
        "conversations": [
            {
                "from": "soru",
                "value": "Biyolojide Sınıflandırma Nasıl Yapılır?"
            },
            {
                "from": "cevap",
                "value": "HuyThoai/iStock.com\nBilim insanları dünyada yaklaşık 9 milyon canlı türünün yaşadığını tahmin ediyor. Fakat şu ana kadar yalnızca 1,2 milyon tür keşfedildi. Yapılan araştırmalar sayesinde her yıl yeni türler bulunuyor. Peki bilim insanları buldukları yeni türleri nasıl sınıflandırıyor?\nSınıflandırma Nedir? \nBiyolojide canlılar akrabalık derecelerine, benzerlik ve farklılıklarına göre belirli gruplara ayrılır. Buna sınıflandırma denir.\nTaksonomi Nedir?\nBenzer ortak özelliklere sahip canlıların yerleştirildiği her bir kategoriye takson, canlıları sınıflandırmak için gerekli olan bütün kural ve kriterleri belirleyen bilim dalına ise taksonomi denir. \nSınıflandırma Nasıl Yapılır?\nGeçmişte bilim insanları sınıflandırmayı canlıların sadece benzer dış özelliklerine bakarak yapıyordu. Fakat günümüzde dış özelliklerin canlıları sınıflandırmak için yeterli olmadığı anlaşıldı. Şu an sınıflandırma yapılırken canlıların DNA ve amino asit dizilimlerine, hücre yapılarına, embriyo dönemindeki gelişimlerine, vücut simetrilerine, fizyolojik, anatomik ve biyokimyasal özelliklerine bakılıyor. \nÂlem Nedir? Âlem Nasıl Belirlenir?\nSınıflandırma sırasında önce canlının hangi âleme yerleştirileceği belirlenir. Âlem belirlenirken genel özelliklere bakılır. Örneğin canlının tek hücreli mi yoksa çok hücreli mi olduğu, oksijenli solunum mu yoksa oksijensiz solunum mu yaptığı, heterotrof mu yoksa ototrof mu olduğu, hareket edip etmediği ve nasıl ürediği belirlenmeye çalışılır. Âlem, altı gruptan oluşur. Bunlar bakteriler, arkeler, protistler, bitkiler, mantarlar ve hayvanlardır. \nŞube Nedir? Şube Nasıl Belirlenir?\nBir sonraki adımda canlının ortak şekil, boyut ve renk gibi dış özellikleri ile gelişme ve büyüme sürecindeki benzerliklerinin yanı sıra amino asit ve DNA dizilimi gibi genetik özelliklerine bakılarak canlının şubesi belirlenir. Örneğin hayvanlar âleminde yer alan bir canlı birbirini takip eden omurlardan oluşan bir omurgaya ve kapalı kan dolaşımına sahipse; iç iskeletine bağlı kasları varsa ve bu kaslarla hareket edebiliyorsa; hormon salgılayan bezleri, böbrekleri ve merkezi sinir sistemi bulunuyorsa bu canlı omurgalılar şubesine yerleştirilir. \nSınıf Nedir? Sınıf Nasıl Belirlenir?\nCanlının şubesi tespit edildikten sonra sınıfı belirlenir. Örneğin omurgalılar şubesinde yer alan bir canlının dişilerinde meme bezleri bulunuyorsa, hem dişi hem de erkek bireylerinde ter bezleri ve kıllar varsa, orta kulak kemikleri ve beyinde neokorteks bölgesi bulunuyorsa bu canlı memeliler sınıfına yerleştirilir. \nTakım Nedir? Takım Nasıl Belirlenir?\nSınıfı tespit edilen canlının daha sonra vücut yapısı, yaşam alanı ve yeme alışkanlıkları gibi özelliklerine bakılarak takımı belirlenir. Örneğin memeliler sınıfında yer alan ve temel olarak et ile beslenen canlılar etçiller takımında, böceklerle beslenenler ise böcekçiller takımında yer alır.\nAile Nedir? Aile Nasıl Belirlenir?\nCanlının takımı tespit edildikten sonra ortak özelliklerine bakılarak ailesi belirlenir. Örneğin canlının ince ve uzun bacakları, çalı gibi kuyruğu, dik ve sivri kulakları, iyi gelişmiş azı ve çene dişleri varsa bu canlı köpekgiller ailesine; geri çekilebilir tırnağı, ince ve kaslı vücudu, bıyıkları, yumuşak tüyleri, geniş göz ve kulakları ile güçlü esnek ön ayakları varsa kedigiller ailesine yerleştirilir.\nCins Nedir? Cins Nasıl Belirlenir?\nAilesi tespit edilen canlı daha çok benzer ortak özelliğe sahip olduğu canlılar ile aynı cinse yerleştirilir. Örneğin köpekgiller ailesinde yer alan ve kütlesi 7 kg-40 kg arasında olan, havlama ve koku ile bölgesini belirleyen, ortalama 10 yıl yaşam ömrüne sahip canlılar Canis; kütlesi 5 kg-8 kg arasında olan, temelde etçil olan ama otçul da davranabilen, ortalama 5 yıl yaşam ömrüne sahip canlılar Vulpes cinsine yerleştirilir.\nTür Nedir? Tür Nasıl Belirlenir?\nCinsi tespit edilen canlının ise son olarak türü belirlenir. Genetik olarak birbirine hayli benzer özelliklere sahip olan ve birbiriyle verimli döller oluşturabilen canlı grubuna tür denir. Türü de belirlenen canlının sınıflandırılması tamamlanmış olur.\n\nSınıflandırmanın nasıl yapıldığını öğrendik. Peki, siz evcil kedinin (Felis catus) hangi taksonlara dâhil olduğunu bulabilir misiniz?\n\nKseniia Soloveva/iStock.com\nSözlük:\nNeokorteks: Düşüncenin merkezidir. Görme, işitme, konuşma, tasarlama, düşünme gibi üst düzey zihinsel işlevleri yönetir.\n\nKaynaklar:\n\nhttps://biologydictionary.net/taxonomy/\nhttps://www.cbd.int/gti/taxonomy.shtml\nhttps://ncert.nic.in/ncerts/l/kebo102.pdf"
            }
        ]
    },
    {
        "id": "nasil-ogreniriz",
        "conversations": [
            {
                "from": "soru",
                "value": "Nasıl Öğreniriz?"
            },
            {
                "from": "cevap",
                "value": "Sınavdan önceki gece gözleriniz ağrıyana kadar çalıştığınızı hayal edin. Artık uyumalısınız. Peki, şimdi uyursanız yarın sınava nasıl hazır olacaksınız?\nSınavlardan önce bu gibi senaryolarla karşılaşmamak adına öğrenmenin nasıl gerçekleştiğini bilmemiz gerekir. Çünkü sınava hazırlanmak için uykusuz kalmaya değil, tam tersine iyi bir gece uykusuna ihtiyaç duyarız. Hepimiz öğrenmenin beyinde gerçekleştiğini biliriz. Peki, tam olarak nasıl öğreniriz veya öğrenmeyi kolaylaştırmak için neler yapabiliriz?\nDuyu organları aracılığıyla edinilen yeni bilgiler ilk olarak beynimizdeki kısa süreli bellekte depolanır. Fakat öğrenmenin gerçekleşmesi için bilgilerin uzun süreli belleğin bir parçası hâline gelmesi gerekir. Kısa süreli bellek, adından da anlaşılacağı üzere, bilgilerin zihinde kısa süre tutulacağı yerdir. Buradaki bilgiler biz dikkatimizi onların üzerinde tuttuğumuz sürece saklanır. Dikkatimizi başka yere yönlendirdiğimizde ise iki olasılık ortaya çıkar. Eğer bilgiler yeteri kadar tekrar edildiyse uzun süreli bellekte depolanır. Yeteri kadar tekrar edilmediğinde ise tamamen kaybolur. Dolayısıyla öğrenmenin gerçekleşmesi için bilgilerin yeterince ve dikkatlice tekrar edilmesi gerekir. Böylece bilgiler daha uzun süre akılda kalabilir. \nYeni bilgileri ne kadar çok tekrar edersek öğrenme ihtimalimizin o kadar artacağını artık biliyoruz. Bunun için yalnızca daha önce yazılanları gözden geçirmenin yeterli olacağını düşünüyor olabilirsiniz. Ancak bu konudaki araştırmalar, gözden geçirmeyi faydalı kılan etmenin, aktif zihinsel süreçlerle yapılan analizler olduğunu gösteriyor. Yani ders notlarımızı gözden geçirirken yalnızca tekrarlamaktan fazlasını yapmalıyız. Bu aşamada kendimize sürekli sorular sorarak daha önce fark edemediğimiz bazı bilgilerin önemini kavrayabiliriz. Bu analizler sonucunda beynimiz yeni bilgileri uzun süreli belleğin bir parçası hâline getirebilir.\n\nYeni fikirler ile daha önce öğrenilenler arasında ilişki kurmak da öğrenmeyi kolaylaştırır. Örneğin matematikte farklı şekillerin hacimlerini öğrendiğimizi varsayalım. Küpün hacmini öğrenmeye çalışırken bu şekille ilgili daha önce öğrendiğimiz kenar ve köşegen sayısı veya yüzey alanları gibi bilgileri de hatırlayabiliriz. Böylece yeni bilgiler ile önceden bildiklerimizi sentezleyebilir ve eksik noktaları belirleyebiliriz. Ayrıca yeni bilgileri daha iyi kavramak için onlarla ilgili kendi örneklerimizi düşünmek ve öğrenmeye çalıştığımız konu hakkında arkadaşlarımızla konuşmak da öğrenme sürecinde hayli faydalıdır.\nÖğrenme süreci, beynimiz için egzersiz yapmak gibidir. Yani dinlenmek de çalışmak kadar yararlıdır. Bunun için sınavdan bir gün önce tüm gün boyunca ders çalışmaktan kaçınmalı, bunun yerine çalışmalarımızı birkaç güne yaymalıyız. Çalışırken ara sıra dinlenme molaları vermeliyiz. Çünkü yapılan çalışmalar, yeterli uyku alınmadığında bir önceki gün öğrenilen bilgilerin çoğunun unutulduğunu gösteriyor. Bu nedenle sınav öncesi uykusuz kalmak, çalışılan bilgilerin unutulmasına yol açar. Ayrıca uykusuz kalınca dikkat fonksiyonlarımız bozulur, doğru bildiğimiz bilgiyi bile aktarırken hata yapabiliriz. Bu da sınavdan düşük not almamıza neden olabilir.\nKaynaklar:\n\nhttps://mcgraw.princeton.edu/how-people-learn\nhttps://wonderopolis.org/wonder/How-Do-We-Learn\nhttps://newsinhealth.nih.gov/2013/04/sleep-it\nGunseli E. ve ark. ‘’ The reliability of retro-cues determines the fate of noncued visual working memory representations’’, Psychonomic Bulletin & Review, cilt 22, s. 1334–1341, 2015."
            }
        ]
    },
    {
        "id": "madde-neden-kararlidir",
        "conversations": [
            {
                "from": "soru",
                "value": "Madde Neden Kararlıdır?"
            },
            {
                "from": "cevap",
                "value": "Atom çekirdeklerinin çapı atomların çapından yaklaşık 100.000 kat daha küçüktür. Peki öyleyse atomların ve atomların bir araya gelmesiyle oluşan yoğun maddelerin daha küçük bir hacim kaplamasını engelleyen şey nedir? Eksi yüklü elektronlar neden kolaylıkla artı yüklü atom çekirdeklerine düşmez? Madde neden kararlıdır? Gelin hep birlikte öğrenelim.\nÖncelikle atomun kararlılığı* ile başlayalım. Elektronlar atom çekirdeğine elektromanyetik kuvvetle bağlıdır. Toplam enerjilerinin iki bileşeni vardır: elektriksel potansiyel enerji ve kinetik enerji. Bir parçacığın konumundaki belirsizlik ne kadar azsa momentumundaki belirsizliğin o kadar çok olacağını söyleyen Heisenberg belirsizlik ilkesinden yola çıkılarak yapılan hesaplar, bir elektronun potansiyel enerjisi azaldıkça kinetik enerjisinin artacağını gösterir. Bu durum, atomlardaki elektronların toplam enerjisinin belirli bir değerin altına düşemeyeceği anlamına gelir. Sahip olabilecekleri enerjinin bir alt sınırının olması, atomlardaki elektronların ortalama olarak atom çekirdeğinden uzak konumlarda bulunmasını sağlar. \nÇok sayıda atomdan oluşan sistemleri ele almadan önce Pauli dışarlama ilkesinden bahsedelim.  Parçacık fiziğinin standart modelinde yer alan tüm parçacıklar iki gruba ayrılır: fermiyonlar ve bozonlar. Fermiyonlar olarak adlandırılan madde parçacıkları çeşitli kombinasyonlarda bir araya gelerek maddeyi oluşturur. Bozonlar olarak adlandırılan kuvvet parçacıkları ise fermiyonlar arasındaki etkileşimlere aracılık eder. Pauli dışarlama ilkesi, özdeş iki fermiyonun aynı kuantum durumunda bulunamayacağını söyler. Öncelikle Pauli dışarlama ilkesinin atomlardaki elektronlar için ne anlama geldiğine bakalım. Atomlardaki elektronlar orbital olarak adlandırılan enerji seviyelerinde bulunur. İki elektronun aynı kuantum durumunda bulunmasının imkânsız olması, bir orbitalde -spinleri birbirinden farklı olmak kaydıyla- en fazla iki elektron bulunabileceği anlamına gelir. Bu yüzden çok sayıda elektron içeren atomlarda tüm elektronların temel enerji seviyesinde (en düşük enerjili orbitalde) bulunması imkânsızdır. Uyarılmamış hâldeki (mümkün olan en düşük enerjiye sahip) bir atomda elektronlar en düşük enerjili orbitalleri, bir orbitalde en fazla iki elektron bulunacak biçimde, doldurur. Yüksek enerjili orbitallerdeki elektronlar ortalama olarak atom çekirdeğine daha uzak konumlarda bulunur.\n\nÇok sayıda atomdan oluşan sistemlerde de enerji seviyeleri vardır. Pauli dışarlama ilkesi nedeniyle bu sistemlerde de özdeş parçacıklar (özdeş iki atom çekirdeği ya da özdeş iki elektron) aynı kuantum durumunda bulunamaz. Bu durum, maddenin uzayda büyük bir hacim kaplamasına neden olur. Freeman Dyson ve Andrew Lenard, 1967 yılında Journal of Mathematical Physics’te yayımladıkları bir makalede, Pauli dışarlama ilkesi doğru olmasaydı maddenin çok daha küçük bir hacim kaplayacağını kuramsal hesaplar yoluyla gösterdiler. Ellerimizi birbirine vurduğumuzda birbirlerinin içinden geçmiyorlarsa ya da bir sandalyenin üzerinde oturabiliyorsak, bunların nedeni özdeş iki madde parçacığının aynı kuantum durumunda bulunmasının imkânsız olmasıdır.\n* Atomlar elektron yakalama ya da alfa ve beta ışınımları yoluyla başka tür atomlara dönüşebilir. Burada atomların kararlılığı ile -klasik fizik yasalarının geçerli olduğu bir sistemden bekleneceği gibi- elektronların kısa süre içinde atom çekirdeğine düşmemesini kastediyoruz."
            }
        ]
    },
    {
        "id": "hangi-canlilar-kleptoplasti-yapabilir",
        "conversations": [
            {
                "from": "soru",
                "value": "Hangi Canlılar Kleptoplasti Yapabilir?"
            },
            {
                "from": "cevap",
                "value": "Khaichuin Sim/Moment/Getty Images\n\nYaprak koyunu ya da yaprak sümüklü böcek, bir çeşit sakoglossan deniz salyangozu\n\nPlastitler, bitkilerde ve bazı su yosunlarında bulunan çift zarlı organellerdir. Canlının enerji ihtiyacının karşılanması için besin üretilmesinde, besinin depolanmasında ve tozlaşma gibi olaylarda rol oynarlar. Örneğin fotosentez yapılarak besin üretilmesini ve depolanmasını sağlayan kloroplast ya da bitkilerde farklı renklere sebep olan pigmentleri depolayan kromoplast birer plastittir.\nKleptoplasti ise bir canlının başka bir canlıyı tükettiğinde o canlıda bulunan bazı plastitleri bozulmadan bünyesine almasına denir. Kleptoplasti genellikle mikroskobik (mikroskop aracılığıyla görülebilen) ya da makroskobik (çıplak gözle görülebilen) bir su yosunuyla beslenen bazı canlıların bünyelerine kloroplastları alması yoluyla gerçekleşir. Örneğin sakoglossanlar olarak bilinen deniz salyangozlarının bazı türleri, makroskobik su yosunlarını yedikten sonra bu yosunların kloroplastlarını bağırsak hücrelerine dâhil eder. Su yosununun geri kalanını ise sindirirler. Sakoglossanlar bu kloroplastları 10 ay veya daha uzun süre bünyelerinde tutabilir. Yapılan araştırmalar, normalde fotosentez yapma özelliğine sahip olmayan sakoglossanların, kleptoplasti ile bünyelerine kattıkları kloroplastları besin kıtlığında fotosentez aracılığıyla besin üretmek için kullandığını gösteriyor.\n\nSakoglossanların yanı sıra bazı deniz yassı solucanları, tek hücreli silliler, ateş rengi algler ve delikliler de kleptoplasti yapan canlılar arasında yer alır.\n\nKleptoplasti yapan canlı türlerinden bazıları. Sırasıyla tek hücreli silli, delikli ve ateş rengi alg örneği.\nKaynaklar:\n\nhttps://www.science.org/doi/10.1126/sciadv.aaw4337\nhttps://www.ncbi.nlm.nih.gov/pmc/articles/PMC3949400/"
            }
        ]
    },
    {
        "id": "kendi-benligimizin-nasil-farkinda-oluruz",
        "conversations": [
            {
                "from": "soru",
                "value": "Kendi Benliğimizin Nasıl Farkında Oluruz?"
            },
            {
                "from": "cevap",
                "value": "KTSDesign/SciencePhotoLibrary/Getty Images \nHer insan birer zaman yolcusudur. Çünkü anılarımız aracılığıyla geçmişe, hayallerimiz aracılığıyla da geleceğe “seyahat edebiliriz”. Bunu yaparken şu anda ya da geçmişte nasıl biri olduğumuzun veya gelecekte nasıl biri olabileceğimizin bilincindeyizdir. Peki ama nasıl?\nPsikologların yaptığı araştırmalar, kişinin kendisiyle ilgili bilgilerin (örneğin utangaç bir insan olmak) beyinde diğer ayrıntılara göre daha farklı işlendiğini ve bu nedenle kişinin başrolde olduğu anıları daha kolay hatırladığını gösteriyor. Araştırmacılar bu duruma “öz referans etkisi” diyor. Bu etkiye göre kişi kendisiyle ilgili bilgileri, olayın yaşandığı yer ve zaman gibi diğer etkenlere göre belleğinde daha kalıcı şekilde tutabiliyor.\nBilim insanları tarafından bu etki üzerine yapılan farklı araştırmalar, beyindeki medial (iç) prefrontal korteks (mPFC) adlı bölgenin bu etkiyle ilişkili olduğunu ortaya koydu. Medial prefrontal korteks, kişinin kendisiyle ilgili düşüncelerine farklı katkılar sağlayan iki kısımdan oluşur. Bunlardan biri olan dorsomedial prefrontal korteks, kişinin kendisini diğer insanlardan ayırt etmesinde rol oynar. İkinci kısım olan ventromedial prefrontal korteks (vmPFK) ise duygularla ilgili işlemlerde rol alır.\nBilim insanları tarafından geçmişte yapılan çalışmalar, vmPFK bölgesinin, kişinin kendisinin başrolde olduğu anılarda aktif şekilde rol aldığını ortaya koymuştu. Yeni yapılan çalışma ise bu bölgenin geleceğe dair hayal kurmada da kişinin başrolde olduğu durumlarda aktif olduğunu gösterdi. Bilim insanları bu sonuçların kişinin kendi benliğinin oluşmasında ve benlikle ilgili farkındalığın sürdürülebilmesinde vmPFK bölgesinin etkin rol oynadığını gösterdiğini düşünüyor.\n\nKaynak\nKaynaklar:\n\nStendardi, D. ve ark., “Present and future self in memory: the role of vmPFC in the self-reference effect”, Social Cognitive and Affective Neuroscience, Cilt 16, Sayı 12, s. 1205-1213, 2021.\nhttps://www.scientificamerican.com/article/how-our-brain-preserves-our-sense-of-self/"
            }
        ]
    },
    {
        "id": "zaman-gitgide-daha-hizli-mi-geciyor",
        "conversations": [
            {
                "from": "soru",
                "value": "Zaman Gitgide Daha Hızlı mı Geçiyor?"
            },
            {
                "from": "cevap",
                "value": "Günler, haftalar, aylar, yıllar… Zaman artık ne kadar da hızlı geçiyor diye düşünüyor musunuz? Peki, daha yeni başlayan yılın ilk ayının bitmek üzere olduğunun farkında mısınız? Eğer siz de çocukken neredeyse hiç bitmeyecekmiş gibi hissettiğiniz o uzun günlerin artık çok daha kısa sürdüğünü düşünüyorsanız bunun tek sorumlusu yaşınız. Duke Üniversitesinden Prof. Dr. Adrian Bejan European Review’de yayımlanan çalışmasında, yaş ilerledikçe görsel bilgiyi işleme hızının yavaşladığını, bunun da zamanın hızlı akıyormuş gibi hissedilmesine neden olduğunu belirtiyor. \n\nProf. Bejan’e göre yaş ilerledikçe beyindeki sinir ağlarının boyutlarının ve karmaşıklıklarının artması nedeniyle elektrik sinyallerinin iletim yolu uzuyor. Bu da sinyal işleme süresinin artmasına yol açıyor. Ayrıca yaşlanmayla birlikte sinirlerde meydana gelen hasarın giderek çoğalması da bu süreci olumsuz etkiliyor. \nİnsan beyni zamanın geçtiğini, değişen görüntülerden algılıyor. Bebekler ve çocukların beyni görüntüleri çabucak algılayıp hızlı bir şekilde işlerken, bu süreç ilerleyen yaşla birlikte azalmaya başlıyor. Sonuç olarak yetişkinlerin beyni, çocuklara kıyasla daha az yeni görüntü işliyor. Bu da saat ile ölçülen zamanın herkes için eşit olmasına rağmen, görseller aracılığıyla algılanan zamanın kişiden kişiye değişmesi anlamına geliyor. Örneğin sosyal medyada geçirdiğimiz birkaç saatin çabucak geçtiğini hepimiz deneyimlemişizdir. \nKısacası çocukluğumuzun o upuzun günlerinin artık daha kısa sürmesinin nedeni, beynimizin o günlerde şu andakinden çok daha fazla görüntü algılayıp işlemesi.\nKaynaklar:\n\nBejan, A., ''Why the Days Seem Shorter as We Get Older'', European Review, Cilt 27, Sayı 2, s. 187-194, 2019.\nhttps://pratt.duke.edu/about/news/its-spring-already-physics-explains-why-time-flies-we-age"
            }
        ]
    },
    {
        "id": "nasil-goruruz",
        "conversations": [
            {
                "from": "soru",
                "value": "Nasıl Görürüz?"
            },
            {
                "from": "cevap",
                "value": "Laurence Monneret/The Image Bank/Getty Images\nGözde görmeyi sağlayan pek çok bölüm bulunur. Temel olarak görme olayında rol oynayan bölgeler sırasıyla kornea, göz bebeği, iris, mercek ve retinadır.\nHerhangi bir cisme baktığımızda cisimden yansıyan ışık ilk olarak korneaya gelir. Kornea gözün ön kısmında bulunan, kubbe şeklinde, şeffaf bir tabakadır. Göze gelen ışığı, gözün odaklanmasına yardımcı olmak için büker. \n\nKornea tarafından bükülen ışığın bir kısmı göz bebeğinden içeri girer. Göz bebeği, iris olarak bilinen, gözün renkli bölgesinin ortasındaki siyah kısımdır. İris, gözdeki kasları kullanarak göz bebeğini genişletip daraltabilir. Bu şekilde göz bebeğinden geçen ışık miktarını kontrol eder. \n\nGöz bebeğinden geçen ışık, gözün içindeki mercek tarafından ikinci kez bükülerek retinaya ulaştırılır. Gözün arkasındaki retinada, ışığa duyarlı milyonlarca sinir hücresi bulunur. Işık, retinadaki sinir hücrelerini uyardığında görmeyle ilgili bazı mesajlar oluşur. Bu mesajlar milyonlarca sinir lifinden meydana gelen optik sinir yoluyla beyindeki görsel bilgiyi okuyan ve işleyen oksipital loba iletilir.\n\nBeyin, optik sinirden elde ettiği bu bilgiyi kullanarak iki gözden gelen görüntüyü burada birleştirir ve tek bir görüntü hâline getirir. Oksipital lopta bulunan görsel korteks ise baktığımız cismin ne olduğunu anlamamızı sağlar.  \n\nKaynak:\n\nhttps://www.nei.nih.gov/learn-about-eye-health/healthy-vision/how-eyes-work"
            }
        ]
    },
    {
        "id": "neden-uyuruz",
        "conversations": [
            {
                "from": "soru",
                "value": "Neden Uyuruz?"
            },
            {
                "from": "cevap",
                "value": "Sadece insanlar değil, omurgasızlar da dâhil olmak üzere, sinir sistemine sahip tüm canlılar uyur. Peki neden uykuya ihtiyaç duyarız? Vahşi doğadaki, etrafı yırtıcı hayvanlarla dolu bir canlının uykuya dalması hayatını tehlikeye atan bir risk değil midir? Uykunun sinir sistemi ve tekil hücreler açısından ne faydası var? Yıllardır yapılan çalışmalara rağmen bu soruların tam olarak cevaplandığı söylenemez. Ancak yakın zamanlarda bir grup araştırmacının Molecular Cell’de yayımladığı makale, hem neden uykuya ihtiyacımız olduğuna hem de bu ihtiyacın hücreler tarafından nasıl algılandığına ışık tutuyor.Uyanık kaldığımız sürece giderek yoruluruz ve artık uyumaya ihtiyacımız olduğunu hissetmeye başlarız. İyi bir gece uykusu yorgunluğumuzu alır ve yeni güne dinlenmiş olarak başlarız. Peki uyku sırasında hücrelerimizde hangi etkinlikler devam eder? Uykunun yorgunluk hissini gidermesinin sebebi nedir?\nHücrelerde meydana gelen süreçler bazen DNA’da hasar bırakır. DNA’nın zarar görmesinin nedenleri arasında sinirsel etkinlikler, radyasyon ve enzim içeren süreçlerdeki hatalar sayılabilir. Eğer DNA’da meydana gelen hasarlar onarılmaz ve birikmeye devam ederse sonunda tehlikeli boyutlara ulaşır. Hem uyanıkken hem de uykudayken DNA’yı onaran sistemler iş başındadır. Ancak İsrail’deki Bar-Ilan Üniversitesinden Prof. Dr. Lior Appelbaum ve öğrencilerinin yaptığı çalışmalar, uyku hâlinin DNA onarım sistemlerinin daha verimli çalışmasına yardımcı olduğuna işaret ediyor.\nAraştırmacılar, giderek artan bir yorgunluk hissiyle DNA’daki hasarlar arasında bir ilişki olup olmadığını tespit etmek için bir dizi deney yapmışlar. İlk önce zebra balıkları üzerinde çalışmışlar. Geceleri uyuyan, şeffaf görünümlü bu balıkların beyni insanlarınkine benzer.\nDeneylerde radyasyon kullanarak zebra balıklarının DNA’larına hasar verilmiş ve uyku düzenlerinde meydana gelen değişiklikler takip edilmiş. Balıkların DNA’larındaki hasar arttıkça uykuya olan ihtiyaçlarının da arttığı ve sonunda balıkların uyumaya başladığı gözlemlenmiş. Uyku sırasındaysa DNA’daki hasarlar azalmış.Araştırmacılar ne kadar uykunun “yeterli” olduğunu da tespit etmeye çalışmışlar. Zebra balıkları da insanlar gibi ortamdaki ışığa duyarlı canlılar. Gece vakti belirli bir süre uyumalarına izin verildikten sonra ortamdaki ışık miktarının yavaşça artırıldığı deneyler sonucunda, altı saatlik uykunun balıklar için yeterli olduğu tespit edilmiş. Geceleri altı saatten az uyuyan balıklarınsa gündüz vakti yeniden uykuya daldığı görülmüş.\nPeki beyindeki hangi mekanizma DNA’lardaki hasarın arttığının ve uykuya ihtiyaç olduğunun algılanmasını sağlıyor? \nPARP1 adı verilen protein DNA onarım mekanizmasının bir parçasıdır. Hasar gören DNA kısımlarını işaretler, onarımda rol alan tüm sistemlerin hasarlı bölgeye gelmesini sağlar. Yapılan deneyler de uyanıkken PARP1’in hasarlı DNA bölgelerinde biriktiğini, uyku sırasındaysa dağıldığını gösteriyor.\nZebra balıklarının genlerine müdahale edilerek PARP1 proteinlerinin normalden fazla üretilmesi sağlandığında, balıkların hem daha kolay uykuya daldığı hem de uyku sırasındaki DNA onarımının arttığı gözlemlenmiş. PARP1 proteinlerinin üretimi engellendiğinde ise balıkların yorulduklarını anlayamadıkları ve uykuya dalmadıkları belirlenmiş. Bu da DNA onarımının gerçekleşmemesine yol açmış.\nAraştırmacılar, PARP1 proteinlerinin uykuyu düzenlemedeki rolünü fareler üzerinde de test etmiş ve zebra balıklarındakine benzer sonuçlar elde etmişler.\nElde edilen sonuçlar, hücre seviyesinde gerçekleşen süreçlerle uyku arasında bir ilişki kuruyor. Bu sonuçlardan uyku bozuklukları ile yaşlanma ya da Parkinson ve Alzheimer gibi nörodejeneratif hastalıklar (sinir hücrelerinin dokularında meydana gelen bozukluklar) arasında ilişki kurmak mümkün olabilir."
            }
        ]
    },
    {
        "id": "susadigimizi-nasil-anlariz",
        "conversations": [
            {
                "from": "soru",
                "value": "Susadığımızı Nasıl Anlarız?"
            },
            {
                "from": "cevap",
                "value": "SolStock/iStock\nVücudumuzdaki su miktarının dengede olması, işlevlerini sağlıklı bir şekilde sürdürülebilmesi için önemlidir. Örneğin vücudumuzdaki su azalmaya başladığında kan hacmi azalır ve kan basıncı değişir. Kan hacmi azaldıkça vücuttaki tuz ve mineral derişimleri artmaya başlar ve ozmotik denge bozulur. Bu durum, besinlerin hücrelere taşınması ve hücrelerin pH seviyelerinin ayarlanması gibi durumları olumsuz etkiler. Su ayrıca vücut sıcaklığının ayarlanması, eklemlerde kayganlığın sağlanması, sindirim sisteminin düzgün çalışması veya toksinlerin vücuttan atılması gibi pek çok işlev için hayati öneme sahiptir. Peki vücudumuzdaki su miktarı azaldığında beynimiz bu ihtiyacımızı nasıl algılıyor?\nBeynin ön tarafında, beyin-omurilik sıvısı içeren ventriküllerin (Açıklık olarak da bilinir.) yanında lamina terminalis adı verilen ve gri maddeden oluşan bir kısım bulunur. Bu kısım, yeterince su içmediğimizde susuzluk hissetmemizi sağlar. Lamina terminalis bunu iki özelliği sayesinde yapar. Birincisi, lamina terminalis’teki bazı sinir hücreleri, birçok sinir hücresini kandan ayıran kan-beyin bariyerinin dışında bulunur. Kan-beyin bariyeri, sinir hücrelerinin beslenmesini sağlayan bir yapıdır fakat oldukça seçici geçirgendir. Bu yüzden çevrelediği hücrelerin kandaki her madde ile etkileşime girmesine izin vermez. Fakat lamina terminalis’teki hücreler bu bariyer dışında olduğu için kandaki maddeler ile etkileşime geçerek kandaki hormon gibi uyaranlara cevap verebilir. İkincisi, bu sinir hücrelerinde ozmotik basınç değişikliklerini tespit eden ozmoreseptörler bulunur. Yüksek tuz derişimlerine karşı oldukça hassas olan ozmoreseptörler vücuttaki sıvı dengesini ayarlar. Lamina terminalis’teki bu hücreler, kandaki iyon derişimi -özellikle de tuz derişimini belirleyen sodyum (Na+) iyonu derişimi- değişikliklerini ve sıvı miktarı azaldığında meydana gelen basınç ve hacim değişikliklerini tespit ederek susuzluk hissetmemizi sağlar. \n\nSözlük:\nDerişim: Bir ortamda bulunan belirli bir maddenin kütle veya hacminin, içinde bulunduğu ortamın kütle veya hacmine oranı, konsantrasyon.  \nGri madde: Miyelin kılıfı olmayan, diğer merkezî sinir sistemi hücrelerinin bulunduğu yapı.\nKaynaklar:\n\nhttps://sitn.hms.harvard.edu/flash/2019/neuroscience-thirst-brain-tells-look-water/\nhttps://pubmed.ncbi.nlm.nih.gov/10835180/"
            }
        ]
    },
    {
        "id": "2nin-yaklasik-degeri-nasil-hesaplanir",
        "conversations": [
            {
                "from": "soru",
                "value": "√2’nin Yaklaşık Değeri Nasıl Hesaplanır?"
            },
            {
                "from": "cevap",
                "value": "Yarılama yöntemi aslında bir kök bulma metodudur. Sürekli bir fonksiyonun kökünü bulmak için kullanılır. Kökün bulunduğu aralık art arda ikiye bölünerek yani yarılanarak daraltılır ve bu şekilde sürekli daralan aralığın uç noktaları köke doğru yaklaşır. Kökün içerisinde bulunduğu aralık istenilen derecede küçük olana kadar yöntem yinelenir.\n“Peki ama şimdi hangi fonksiyonun kökünü bulacağız? Bizim elimizde sürekli bir fonksiyon yok ki, sadece karekök iki sayısı var.” diye düşünebilirsiniz. \n sayısı aslında ikinci dereceden f(x)=x2-2 fonksiyonunun bir köküdür. sayısının 1 ile 2 sayıları arasında bir değere sahip olduğunu biliyoruz. Yani 1<< 2 ’dir. Gelin şimdi hep birlikte sayısının yaklaşık değerini yüzde birler basamağına kadar hesaplayalım."
            }
        ]
    },
    {
        "id": "kek-piserken-neden-kizarir",
        "conversations": [
            {
                "from": "soru",
                "value": "Kek Pişerken Neden Kızarır?"
            },
            {
                "from": "cevap",
                "value": "Yiyecekler pişerken renklerinin esmerleşmesine ve kızarmalarına neden olan iki kimyasal tepkime var: Maillard tepkimesi ve karamelizasyon.\nMaillard tepkimesi; kavrulmuş kahveye, yeni pişmiş ekmeğe ve ızgara ete kokusunu, aromasını ve rengini veren moleküllerin oluşmasını sağlayan tepkimedir. Adını, bu tepkimeyi ilk defa 1912’de açıklayan Fransız kimyacı Louis-Camille Maillard’dan alır.\nMaillard tepkimesi, amino asit ve şekerin ısı etkisiyle tepkimeye girmesi sonucu başlar. Tepkime sonucunda ise yüzlerce farklı molekül oluşabilir. Bu moleküller, yiyeceklere kendine has tadını, kokusunu ve rengini verir. Örneğin oluşan azotlu bileşikler (melanoidinler, furanlar gibi) pişen yiyeceklerin renginin esmerleşmesine neden olur. Ancak Maillard tepkimesi sonucu sadece yiyeceklere lezzet veren maddeler açığa çıkmaz. Akrilamit gibi kanser yapıcı etkiye sahip moleküller de oluşabilir. Sıcaklık, asitlik derecesi, yiyeceklerdeki su oranı gibi pek çok faktör, Maillard tepkimesi sonucu oluşan moleküllerin türünü etkiler. Maillard tepkimesi, 140 ºC’ın üzerinde hızlı bir şekilde gerçekleşmeye başlar. Sıcaklık arttıkça yiyeceklerdeki esmerleşme hızlanır. Ancak sıcaklık yükseldikçe, tepkime sonucu açığa çıkan kanser yapıcı özellikteki maddelerin miktarı da artar.\n\nKaramelizasyon ise şeker moleküllerinin ısı etkisi ile oksijenle ve birbirleriyle tepkimeye girmesi sonucu gerçekleşir. Sonuçta renk ve koku verici maddeler oluşur. Karamelizasyon tepkimesinin gerçekleşmesi için sıcaklığın 160 ºC - 170 ºC’a ulaşması gerekir. Ancak sıcaklığın çok yüksek olması koyu kahverengi renge ve acımsı tada sahip maddelerin meydana gelmesine neden olur. \nKaynaklar:\n\nhome.sandiego.edu/~josephprovost/Sample Guided Inquiry Browning Reactions.pdf\nhttps://www.compoundchem.com/2015/01/27/maillardreaction/\nhttps://www.exploratorium.edu/cooking/candy/caramels-story.html\nhttps://cen.acs.org/articles/90/i40/Maillard-Reaction-Turns-100.html\nhttps://acikders.ankara.edu.tr/pluginfile.php/57138/mod_resource/content/0/13.AÇIKDERS-GIDA KİMYASI-I.pdf"
            }
        ]
    },
    {
        "id": "g-kuvveti-nedir",
        "conversations": [
            {
                "from": "soru",
                "value": "g Kuvveti Nedir?"
            },
            {
                "from": "cevap",
                "value": "Araba yarışları ya da uçaklar ile ilgili televizyon programlarında pilotların 4 g ya da 5 g’ye maruz kaldığı gibi ifadeler duyarız. Peki bu ifadeler tam olarak ne anlama geliyor?\r\ng kuvveti terimi, bir nesnenin “birim kütlesinin” maruz kaldığı, ağırlık hissi uyandıran “mekanik” kuvveti ifade etmek için kullanılır. Bu ifadelerdeki g, yeryüzündeki ortalama değeri yaklaşık 9,8 m2/s olan yer çekimi ivmesine karşılık gelir. Örneğin bir nesnenin 3 g’ye maruz kalması her bir birim kütlesine 3 g büyüklüğünde yani yaklaşık olarak 29,4 kgm2/s büyüklüğünde mekanik kuvvet etki ettiği anlamına gelir. Bu değeri nesnenin kütlesi ile çarptığımızda nesneye etki eden toplam mekanik kuvveti buluruz.\nKonuyu daha iyi açıklamak için birkaç örneği ele alalım. Atmosferde serbest hâlde düşmekte olan bir nesne olsun ve hava sürtünmesini ihmal edelim. Nesne yer çekimi etkisiyle yerküreye doğru ivmelenir. Ancak etkisinde olduğu yer çekimi kuvveti mekanik bir kuvvet değildir. Cisme etki eden hiçbir mekanik kuvvet olmadığı için cisim 0 g’ye maruz kalır. Başka bir deyişle ağırlıksız ortamdadır. Peki ya yerküre üzerinde durmakta olan bir insan? İnsan da serbest düşmekte olan nesne gibi yer çekimi etkisindedir. Ancak üzerinde bulunduğu zemin serbestçe yerkürenin merkezine doğru ivmelenmesine engel olur. İnsan temas hâlinde olduğu zemine ağırlığı kadar bir kuvvet uygular. Newton’un hareket yasalarının üçüncüsü uyarınca, zemin de eşit büyüklükte ancak zıt yönlü bir kuvvetle karşılık verir. Kütlesi m olan bir insanın ağırlığı mg olduğu için birim kütleye etki eden kuvvet g büyüklüğündedir. Dolayısıyla yerküre üzerinde durmakta olan bir insan yukarı yönlü 1 g büyüklüğünde bir g kuvvetine maruz kalır.\nŞimdi de araba yarışları sırasındaki bir pilotu ele alalım. Araç saatte 300 kilometre hızla 150 metre çapında yatay düzlemdeki çembersel bir virajı dönüyor olsun. Basit bir hesapla*, aracın savrulmadan virajı dönebilmesi için virajın merkezine doğru yaklaşık olarak 4,7 g büyüklüğünde bir merkezcil ivmeye sahip olması gerektiğini bulabiliriz. Dolayısıyla pilotun her bir birim kütlesi yatay yönde 4,7 g büyüklüğünde bir mekanik kuvvete maruz kalır. Zeminin, pilotun her bir birim kütlesine uyguladığı 1 g büyüklüğündeki dikey mekanik kuvveti de hesaba katarsak, pilota etki eden toplam mekanik kuvvetin büyüklüğünü (Kuvvetin vektörel bir büyüklük olduğunu unutmayalım.) yaklaşık olarak 4,8 mg olarak hesaplarız. Başka bir deyişle pilot kendi ağırlığının yaklaşık 4,8 katı büyüklükte bir mekanik kuvvete maruz kalır.\nPeki bir insanın dayanabileceği en yüksek g kuvveti ne kadardır? Bu sorunun cevabı, kuvvete ne kadar uzun süre maruz kalındığına bağlı olarak değişir. Bir insanın yumuşak dokuları önemli bir zarar görmeden kısa bir süreliğine, örneğin bir kaza sırasında, yüzlerce g’ye maruz kalabilirken bir dakikadan uzun bir süre 16 g’ye maruz kalmak ise ölümcül olabilir. \n* Düzgün dairesel hareket için gerekli olan merkezcil ivmenin büyüklüğü, v hız ve r yarıçap olmak üzere v2/r’dir."
            }
        ]
    },
    {
        "id": "gunes-tarlasi-nedir",
        "conversations": [
            {
                "from": "soru",
                "value": "Güneş Tarlası Nedir?"
            },
            {
                "from": "cevap",
                "value": "GaryKavanagh/iStock\nDünya genelinde enerji talebi gün geçtikçe artıyor. Buna bağlı olarak da mevcut enerji kaynakları hızla tükeniyor. Enerji ihtiyacını karşılamak için kullanılan fosil yakıtlar ise küresel ısınma gibi farklı sorunlara yol açıyor. Bu nedenle bilim insanları, artan enerji ihtiyacını karşılayabilecek alternatif yöntemler üzerinde çalışmalarını sürdürüyor. Bu yöntemlerden biri de güneş gözeleri.\nGüneş gözeleri, güneş enerjisini doğrudan elektrik enerjisine dönüştüren elektronik düzeneklerdir. Güneş hücreleri, güneş pilleri ya da fotovoltaik hücreler olarak da bilinirler. Güneş gözeleri sayesinde, yenilenebilir bir enerji kaynağı olan güneş enerjisi insanların enerji ihtiyacını karşılamak için kullanılabilir. \n\nArchOneZ/iStock\n\nGüneş gözeleri, güneş enerjisini doğrudan elektrik enerjisine dönüştürür.\n\nGüneş panelleri, çok sayıda güneş gözesinin bir araya gelmesiyle oluşan cihazlardır. Güneş tarlaları ise aynı anda büyük miktarda güneş enerjisi toplamak için birbirine bağlı güneş panellerinin kullanıldığı büyük ölçekli güneş enerjisi tesisleridir. Güneş çiftlikleri, güneş parkları ya da güneş enerjisi santralleri olarak da bilinirler. Birbirlerine gölge oluşturmayacak ve güneş ışığını günün her saatinde alabilecek şekilde geniş alanlara kurulurlar.\nGüneş tarlaları sadece bireysel konutların veya şirketlerin enerji ihtiyacını karşılamak için kullanılmaz. Ayrıca güneş tarlalarından elde edilen enerji kamuya ait elektrik şebekesine aktarılır ve bireysel olarak güneş panellerine sahip olmayan konutların, kuruluşların ya da şirketlerin elektrik enerjisi ihtiyacı yenilenebilir kaynaklardan karşılanmış olur.\n\nScience Photo Library\nGüneş tarlaları sadece arazilere değil su üzerine de kurulabilir. Bu tarz güneş tarlalarına yüzen güneş tarlaları denir.\n\nphotovs/iStock\nYenilenebilir Enerji Genel Müdürlüğüne göre (YEGM) ülkemizde her 1 metrekareye yılda ortalama 1.311 kWh güneş enerjisi düşer. Ülkemizin yıllık toplam güneşlenme süresi ise 2.640 saattir. Güneş enerjisinden en iyi yararlanan, Ekvator’un 35° kuzey ve 35° güney enlemleri arasında yer alan bölge yıllık 2.000-3.500 saat güneş alır. Bu veriler, Türkiye’nin güneş enerjisinden verimli bir şekilde yararlanmak için oldukça uygun bir coğrafi konuma sahip olduğunu gösteriyor. \nSözlük:\nİnvertör: Güneş panellerinin ürettiği doğru akımı, elektrik santrallerinin kullandığı alternatif akıma dönüştürür.\nTransformatör: Trafo olarak da bilinir. İki veya daha fazla devre arasındaki elektrik enerjisinin aktarılmasını sağlar.\nKaynaklar:\n\nhttps://www.renewableenergyworld.com/storage/what-is-a-solar-farm/#gref\nhttps://www.renewwisconsin.org/wp-content/uploads/2018/11/Solar-Farm-FAQ.pdf\nhttps://www.emo.org.tr/ekler/4e2e247969185c8_ek.pdf"
            }
        ]
    },
    {
        "id": "yildizlarin-yasi-nasil-tahmin-ediliyor",
        "conversations": [
            {
                "from": "soru",
                "value": "Yıldızların Yaşı Nasıl Tahmin Ediliyor?"
            },
            {
                "from": "cevap",
                "value": "Bir yıldızın kütlesini ve bileşimini hesaplamak görece kolaydır. Yıldızın kütlesini hesaplamak için önce uzayda takip ettiği rota ve yörünge periyodu tespit edilir, daha sonra da birkaç basit hesap yapılır. Yıldızın bileşimini tespit etmek içinse yıldızdan yayılan ışık incelenir. Her bir atomun yaydığı ışığın spektrumu kendine özgü olduğundan, elde edilen sonuçlar yıldızı meydan getiren atomların türü ve miktarı hakkında bilgi verir. Yıldızların yaşını tahmin etmekse çok daha zordur. Günümüzde yıldızların yaşını tahmin etmek için kullanılan üç yöntem var.\nHertzsprung-Russell Diyagramları   \nTüm yıldızlar yaşamları sırasında hidrojen yakmak, helyum yakmak, şişmek, küçülmek ve patlamak gibi çeşitli aşamalardan geçer. Bir yıldızın hangi aşamalardan geçeceği, kütlesine bağlı olarak değişir. Hangi aşamanın ne zaman başlayacağını tahmin etmekse kolay değildir. Büyük kütleli yıldızlar yakıtlarını çabuk tüketir, genç ölür. Güneş gibi küçük yıldızlarsa yakıtlarını daha yavaş tüketir, uzun yaşar.\n\nHR diyagramlarının bir örneği. Bir yıldız kümesindeki yıldızlar HR diyagramı içinde konumlandırıldıklarında kümenin yaşına bağlı olarak farklı örüntüler oluşturur. \n20. yüzyılın başlarında Ejnar Hertzsprung ve Henry Norris Russell, yıldızların sıcaklık ve parlaklıklarına göre konumlandırıldığı, bugün kısaca HR diyagramları olarak adlandırılan diyagramları hazırlamaya başladılar. Bu diyagramlarda Güneş gibi hidrojen yakmakta olan yıldızlar ana kol olarak adlandırılan bir yay üzerinde yer alır. Hidrojeni tüketip yeni bir aşamaya geçen yıldızlarsa ana koldan yavaş yavaş ayrılmaya başlar. Ana koldan ilk ayrılmaya başlayan yıldızlar yakıtlarını görece daha hızlı tüketen en büyük kütleli yıldızlar, en son ayrılanlarsa yakıtlarını görece yavaş tüketen en küçük kütleli yıldızlardır.\nBugün gök bilimciler HR diyagramlarını “yıldız kümelerinin” yaşını tahmin etmek için kullanıyor. Bir yıldız kümesindeki yıldızlar HR diyagramı içinde konumlandırıldıklarında farklı yaşlardaki kümeler, kuramsal yöntemlerle tahmin edilebilen farklı örüntüler oluşturur. Bu durum, belirli bir yıldız kümesindeki yıldızların parlaklıklarının ve sıcaklıklarının tespit edilmesinden sonra HR diyagramları yardımıyla kümenin yaklaşık yaşının tahmin edilmesine imkân verir. Bir yıldız kümesindeki yıldızların tamamı aynı zamanda oluşmaz. Ancak oluşma zamanları arasındaki fark yıldızların yaşlarına kıyasla küçüktür. Dolayısıyla kümenin yaşının tahmin edilmesi, içerisindeki tekil yıldızların yaşı hakkında da fikir verir.\nDönme Hızları\n1970’lerde gök bilimciler genç kümelerdeki yıldızların daha hızlı, yaşlı kümelerdeki yıldızlarınsa daha yavaş döndüğünü fark ettiler. Andrew Skumanich, 1972’de bir yıldızın yaşının tahmin edilmesi için basit bir ilişki öne sürdü: Yıldızın dönme hızı ile yaşının karekökü ters orantılıdır.\nSkumanich’in öne sürdüğü ilişki yıllarca tekil yıldızların yaşını tahmin etmek için kullanıldı. Ancak son zamanlarda yapılan bilimsel çalışmalar bazı yıldızların dönme hızının belirli bir yaştan sonra yavaşlamadığını gösteriyor. Bugün dönme hızına bağlı yaş tahminlerinin sadece Güneş’ten daha genç yıldızlar için uygun bir yöntem olduğu düşünülüyor.\n\nTESS Uzay Teleskobu\nParlaklık Değişimleri\nBir yıldızın parlaklığı zaman içinde değişir ve bu değişimler yıldızın iç kısımlarında olup bitenler hakkında bilgi verir. Bu bilgiler kullanılarak bir yıldızın yaşı tahmin edilebilir. Ancak doğruluğu yüksek tahminler yapabilmek için bir teleskobun uzun süre bir yıldıza odaklanarak parlaklığı hakkında veri toplaması gerekir. Geçmişte bu mümkün olmuyordu. Ancak ana görevi ötegezegenleri keşfetmek olan Kepler Uzay Teleskobu’nun 2009’da çalışmaya başlamasından sonra durum değişti. Kepler Uzay Teleskobu, 2018’de emekliye ayrılmış olsa da günümüzde hem NASA’ya ait TESS uzay teleskobu hem de Avrupa Uzay Ajansına ait CHEOPS uzay teleskobu, tekil yıldızların yaşının tahmin edilmesine imkân veren gözlemler yapabiliyor. \nKaynak: \n\nGrossman, Lisa ve Thompson, Helen, “How do scientist calculate age of a star?”, Science News, 2021."
            }
        ]
    },
    {
        "id": "ozon-tabakasi-nasil-olusur-ve-kendisini-nasil-yeniler",
        "conversations": [
            {
                "from": "soru",
                "value": "Ozon Tabakası Nasıl Oluşur ve Kendisini Nasıl Yeniler?"
            },
            {
                "from": "cevap",
                "value": "Yuri_Arcurs/iStock\nOzon Nedir? \nOzon (O3), Güneş’ten gelen morötesi (UV) dalga boyundaki ışınların oksijen molekülü (O2) ile tepkimeye girmesi sonucu oluşan, soluk mavi renkte bir gazdır. Atmosferin stratosfer katmanında doğal olarak bulunur. Yapısında üç oksijen atomu vardır. \n\nttsz/iStock\nOzon Nasıl Oluşur? Ozon Tabakası Nasıl Oluşur?\nGüneş’ten gelen, dalga boyu 100-280 nanometre aralığındaki UVC ışınlar oksijen molekülleri (O2) ile etkileşir ve oksijen molekülünün parçalanmasına neden olarak iki ayrı oksijen atomu oluşturur. Oluşan oksijen atomlarının diğer oksijen molekülleriyle tepkimeye girmesi sonucu ozon molekülleri (O3) meydana gelir.\nOzon Tabakasının Faydaları Neler? Ozon Tabakasının Yararı Nedir?\nOluşan ozon (O3), dalga boyu 280-315 nanometre aralığındaki UVB ışınları soğurur. Ozon soğurduğu enerji ile tekrar parçalanarak oksijen molekülüne ve oksijen atomuna ayrılır. Bu şekilde ozon canlılar için zararlı olan UVB ışınların Dünya’nın yüzeyine ulaşmasını engeller.\n\nBigmouse108/iStock\n\nGüneş’ten gelen UV ışınlardan dalga boyu 315-400 nanometre aralığındaki UVA ışınların tamamı Dünya’nın yüzeyine ulaşabilir. UVB’nin büyük kısmı ozon tarafından soğurulurken, küçük bir kısmı yeryüzüne ulaşır. Enerjisi en yüksek olan UVC ise Dünya’nın yüzeyine ulaşamaz.\n\nOzon, aynı zamanda insan kaynaklı etkinlikler nedeniyle atmosferin troposfer katmanında da oluşabilir. Bunun nedeni UV ışınların, fosil yakıtların yakılması sonucu açığa çıkan hidrokarbon ve azot oksit gibi gazlarla tepkimeye girmesidir. Stratosferde oluşan ozon insanlar için zararlı olan morötesi dalga boyundaki ışınların yeryüzüne ulaşmasını engellerken, troposferde oluşan ozon solunduğunda bronşit ve astım gibi akciğer hastalıklarına yol açabilir.\n\nBigmouse108/iStock\nOzon Miktarı Değişebilir mi? Ozon Miktarını Ne Etkiler?\nStratosfer ve troposferdeki ozon miktarı, ozonun oluşmasına ve parçalanmasına neden olan kimyasal süreçler arasındaki dengeye bağlıdır. Bu denge ozonun oluşma ve parçalanma tepkimelerinde yer alan kimyasal türlerin miktarına, güneş ışığının yoğunluğuna, atmosferdeki konuma ve sıcaklığa bağlı olarak değişebilir. Atmosfer koşulları belirli bir yerde ozonun oluşmasını sağlayan tepkimeleri destekleyecek şekilde değiştikçe o bölgede ozon miktarı artar. Benzer şekilde atmosferdeki koşullar ozonun parçalanmasını hızlandırabilir. Bir arada yürüyen bu iki süreç sonucu atmosferdeki ozon miktarı dengelenir. Atmosferik hava hareketleri ozonun küresel dağılımını etkiler.\n\nNASA/Science Photo Library\nGüneş ışığının yoğunluğu, ozon molekülünün oluşma ve parçalanma tepkimelerinin hızını ve verimliliğini etkiler.\nOzon İncelmesi Nedir?\nKlor ve brom atomları stratosferdeki ozon ile tepkimeye girerek ozonun oksijene parçalanmasına neden olur. Bu durum ozon incelmesi olarak isimlendirilir. İnsan faaliyetleri nedeniyle atmosferdeki miktarları artan kloroflorokarbon (CFC’ler), bromotriflorometan ve metil bromür gibi kimyasal maddeler, stratosferde UV ışınların etkisi ile parçalanarak klor ve brom atomlarının açığa çıkmasına sebep olur. \nKaynaklar:\n\nhttps://csl.noaa.gov/assessments/ozone/2010/twentyquestions/Q2.pdf\nhttps://www.epa.gov/ozone-layer-protection/basic-ozone-layer-science\nde Gruijl, F. R., van der Leun, J. C., “Environment and health: 3. Ozone depletion and ultraviolet radiation”, Canadian Medical Association Journal, Cilt 163, Sayı 7, s. 851–855, 2000."
            }
        ]
    },
    {
        "id": "fermatnin-son-teoremi-nedir",
        "conversations": [
            {
                "from": "soru",
                "value": "Fermat’nın Son Teoremi Nedir?"
            },
            {
                "from": "cevap",
                "value": "Fransız matematikçi Pierre de Fermat, bu teoremi 1637 yılında o sıralar okumakta olduğu bir kitabın sayfasına yazdı ve ekledi: “Teoremin harika bir ispatını buldum ancak sayfanın kenarında bunu yazmak için yeterli alan yok.” \nFermat, ispatını bildiğini belirttiği teoremi Yunan matematikçi Diyofantus’un Aritmetik isimli kitabına yazdı. Bu kitap, cebir denklemleri ve sayılar teorisi üzerine yazılmış ünlü bir eserdi.\nFermat’nın son teoremini anlamak hayli kolaydır. Zor olan ise teoremin ispatıdır. Gelin, şimdi hep birlikte teoremi daha yakından inceleyelim. \nÖncelikle, teoremdeki ifadede n ile belirtilen kuvvet 1’e eşit olduğunda yani n=1 için x+y=z şeklinde sonsuz sayıda çözümü olan doğrusal bir denklem elde edilir. Aynı şekilde, n=2 olduğunda x2+y2=z2 denklemi elde edilir. Bu denklemin Pisagor teoremi olduğunu ve denklemin x=3, y=4, z=5 (32+42=52) ; x=5, y=12, z=13 (52+122=132) ya da x=8, y=15, z=17 (82+152=172) gibi çeşitli sayılar ile sağlandığını biliyoruz.\n\nPeki n, 2’den büyük bir tam sayı olduğunda bu denklemi sağlayan x, y, z sıralı üçlüleri bulunur mu?\nHayır, Fermat’nın teoremde belirttiği üzere eğer n, 2’den büyük bir tam sayı ise xn+yn=zn denkleminin pozitif x, y, z tam sayıları için çözümü bulunamaz. \nFermat, teoremin ispatını yazmadığı için gerçekten kanıtlayıp kanıtlamadığı bilinmiyor. Çünkü Fermat’dan sonra dünyanın en ünlü matematikçileri, 357 yıl boyunca bu teoremi ispatlamaya çalıştılar fakat başarılı olamadılar. \nMatematikçilerin bu teoremi ispatlamak için geliştirdikleri yöntemler, matematiğin çeşitli dallarına önemli katkılar sağladı. Bu durum, Fermat’nın son teoremini daha da ilgi çekici hâle getirdi.  \n\nNihayet, İngiliz matematikçi Prof. Dr. Andrew Wiles, eski bir öğrencisi olan Richard Taylor’ın da yardımıyla 1994 yılında Fermat’nın son teoremini ispatladı. Daha önceki yıllarda geliştirilen yeni yöntemleri kullanan ve 100 sayfadan daha uzun olan bu ispat Annals of Mathematics dergisinde yayımlandı. Fermat’nın son teoremini 42 yaşında ispatlayan Wiles, bu teoremi 10 yaşındayken gittiği kütüphanede gördüğünü ve o zamandan beri üzerine düşündüğünü söylüyor. \nWiles’ın sunduğu ispatın genel matematik bilgisiyle anlaşılması neredeyse imkânsız. İspatı anlayabilmek için sayılar teorisi ve cebirsel geometri gibi matematiğin çeşitli dallarında ileri derecede bilgi sahibi olmak gerekiyor. İspatı merak ediyorsanız buraya tıklayıp inceleyebilirsiniz. \nKaynaklar:\n\nhttps://www.britannica.com/science/Fermats-last-theorem\nhttp://scienzamedia.uniroma2.it/~eal/Wiles-Fermat.pdf"
            }
        ]
    },
    {
        "id": "viruslerin-farkli-varyantlari-nasil-olusur",
        "conversations": [
            {
                "from": "soru",
                "value": "Virüslerin Farklı Varyantları Nasıl Oluşur?"
            },
            {
                "from": "cevap",
                "value": "Gilnature/iStock\nSon günlerde koronavirüs ile ilgili en sık duyduğumuz konulardan biri, virüsün sürekli mutasyon geçirmesi. Virüslerin yeni tiplerinin oluştuğu bu duruma varyasyon denir. Oluşan yeni tiplere ise varyant adı verilir. Örneğin son zamanlarda koronavirüsün delta varyantını sıkça duyuyoruz. Peki virüslerin farklı varyantları nasıl oluşur?\nVirüsler, genetik materyalleri DNA veya RNA olabilen hastalık yapıcı etmenlerdir. Virüsler de hücreler gibi çoğalmak için genetik materyallerini çeşitli enzimler aracılığıyla kopyalar. Fakat bazen X ışınları, morötesi (UV) dalga boyundaki ışınlar ya da hücrede gerçekleşen kimyasal tepkimeler nedeniyle genetik materyalin kopyalanması sırasında enzimler hatalı kopyalar oluşturabilir. Örneğin DNA’nın eşlenmesini sağlayan DNA polimeraz enzimi, sitozinin karşısına guanini getirmesi gerekirken adenini getirebilir. Oluşan bu hata bazı özel enzimler gibi düzeltme mekanizmaları sayesinde ortadan kaldırılabilir. Fakat hata düzeltilemezse genetik mutasyonlar oluşur. Oluşan bu mutasyonlar virüs çoğaldıkça artar.\n\nMutasyonlar, virüsün genetik materyalinin değişmesine neden olur. Bu durum özellikle virüsün genlerini yani protein kodlayan bölgelerini etkiler. Genler değiştikçe virüsün yüzey proteinlerinde (örneğin koronavirüsün yüzeyindeki, sivri bir şekle sahip olan proteinlerde) veya antijenlerinde (antikor bağlanma bölgelerinde) de değişiklikler olur. Virüste oluşan bu mutasyonlar, bazen virüsü hiç etkilemezken bazen de daha bulaşıcı yeni varyantların ortaya çıkmasına ya da virüsün tamamen yok olmasına yol açabilir.\n\nKaynaklar:\n\nhttps://www.breakthroughs.com/advancing-medical-research/how-do-viruses-mutate-and-what-it-means-vaccine\nhttps://now.tufts.edu/articles/how-viruses-mutate-and-create-new-variants"
            }
        ]
    },
    {
        "id": "sicak-carpmasi-nedir",
        "conversations": [
            {
                "from": "soru",
                "value": "Sıcak Çarpması Nedir?"
            },
            {
                "from": "cevap",
                "value": "Yaz aylarında dışarıda daha fazla zaman geçiriyoruz. Ancak özellikle çok sıcak havalarda farkında olmamız gereken ciddi bir sağlık sorunu var: sıcak çarpması.\nSıcak çarpması, çok sıcak ve nemli havada ya da ortamda uzun süre kalındığında veya yoğun fiziksel aktivite yapıldığında ortaya çıkan bir durumdur. Sıcak çarpmasında vücut kendini soğutmayı başaramaz ve vücut sıcaklığı 40 ºC’ın üzerine çıkar.\nTerlemenin, vücut sıcaklığının sabit tutulmasında önemli rolü vardır. Ter vücuttan ısı alarak buharlaşırken vücudun soğumasına yardım eder. Eğer ortamdaki nem oranı yüksekse buharlaşma daha yavaş gerçekleşir. Bu nedenle nem oranındaki artış, vücudun terlemeyle ısı kaybetmesini dolayısıyla soğumasını engeller.\nSıcak havalarda kalın ve dar kıyafetler giymek sıcak çarpması riskini artırır. Çünkü böyle durumlarda ter kolayca buharlaşarak vücudu soğutamaz. Ayrıca yeteri kadar su tüketmemek de vücut sıcaklığının uygun şekilde düzenlenmesini zorlaştırır.\n\nSıcak çarpması durumunda vücut sıcaklığı 40 ºC’ın üzerine çıkar. Kaslarda kramp hissedilebilir. Kalp atım hızı yükselebilir. Cilt rengi kırmızıya dönebilir. Bilinç kaybı ortaya çıkabilir. Baş ağrısı hissedilebilir.\nTedavi edilememesi durumunda sıcak çarpması beyinde, kalpte, böbreklerde ve kaslarda hasara neden olabilir ve hayati risk oluşturan sonuçlara yol açabilir.\nBu sıcak yaz günlerinde sıcak çarpmasından korunmak için bol, ince, açık renkli ve hava aldıran giysiler giymeye, yeteri kadar su tüketmeye, günün en sıcak saatlerinde daha az fiziksel aktivite yapmaya dikkat edebilirsiniz.\nKaynaklar:\n\nhttps://sagligim.gov.tr/yanik-donma-sicakcarpmasi/784-sıcak-çarpmasında-ilk-yardım.html\nhttps://www.mayoclinic.org/diseases-conditions/heat-stroke/symptoms-causes/syc-20353581\nhttps://www.healthline.com/health/heat-stroke-vs-heat-exhaustion#symptoms"
            }
        ]
    },
    {
        "id": "bilinen-ilk-irrasyonel-sayi-olan-karekok-iki-sayisi-nasil-kesfedildi",
        "conversations": [
            {
                "from": "soru",
                "value": "Bilinen İlk İrrasyonel Sayı Olan Karekök İki Sayısı Nasıl Keşfedildi?"
            },
            {
                "from": "cevap",
                "value": "Matematikle ilgili yeni bir video ile karşınızdayız! Bu videoda bilinen ilk irrasyonel sayı olan karekök iki sayısının nasıl keşfedildiğini anlatıyoruz.\n\nEski çağlarda insanlar avladıkları veya sürülerinde bulunan hayvanların sayısını belirlemek için sayılara ihtiyaç duyarlardı. Bu ihtiyaçlarını mağara duvarlarına çizgi çekerek veya ipe düğüm atarak karşıladılar. İlerleyen süreçte önce sayılar keşfedildi. Daha sonra ise belirli miktarları daha küçük parçalara bölmek için kullanılan kesirler yani rasyonel sayılar ortaya çıktı. Milattan önce beşinci yüzyılda yaşayan Antik Yunan filozofu Pisagor ve arkadaşları, tüm sayıları sayma sayıları veya iki sayının birbirine oranı olarak düşünüyorlardı. Yani tüm sayıları rasyonel sayılardan ibaret sanıyorlardı. Pisagor’un en iyi bilinen önermesi ise derslerden hatırlayacağınız üzere kendi adıyla anılan Pisagor teoremidir. \nPisagor teoremine göre bir dik üçgenin hipotenüsü, daima dik açının karşısındaki kenardır. Dik kenar uzunluklarının karelerinin toplamı ise hipotenüsün karesine eşittir. \nFakat Pisagor’un öğrencisi Hippasus, kenar uzunlukları 1 birim olan bir dik üçgende hipotenüsün uzunluğunun birim olduğunu ve bu sayının rasyonel bir sayı olmadığını iddia etti. Peki Hippasus bunu neye dayanarak söylemişti?\nEğersayısı rasyonel bir sayı ise   şeklinde yazılır. Burada p ve q sayıları tam sayıdır ve aralarında asaldır. Yani, ortak bölenleri sadece 1’dir. Eğer ortak bölenleri birden farklı ise sadeleştirilebilirler.\nEşitliğin her iki tarafının karesi alınırsa p2=2q2 olur. Bu durumda p sayısı her zaman çift sayı olmak zorundadır.\nHerhangi bir k tam sayısı için çift p sayısı, p=2k şeklinde yazılır. Eşitlikte p yerine 2k yazılırsa, (2k)2=2q2 ⇒ 4k2=2q2 ⇒ 2k2=q2 eşitlikleri elde edilir.\nO hâlde q tam sayısının da çift sayı olması gerekir. Başlangıçta p ve q tam sayılarının aralarında asal olduğunu kabul etmiştik. Fakat çift sayılar aralarında asal olamazlar. Bu durumda’nin rasyonel bir sayı olduğu varsayımı yanlıştır. Tam tersinesayısı irrasyonel bir sayıdır. aynı zamanda tarihteki ilk irrasyonel sayı olma özelliğini taşır. Biz de bu nedenle videomuzun konusu olarak sayısını seçtik."
            }
        ]
    },
    {
        "id": "koronavirus-teshisinde-de-kullanilan-pcr-yontemi-nedir",
        "conversations": [
            {
                "from": "soru",
                "value": "Koronavirüs Teşhisinde de Kullanılan PCR Yöntemi Nedir?"
            },
            {
                "from": "cevap",
                "value": "dhdezvalle/iStock\nYeni tip koronavirüs salgınıyla beraber karantina, izolasyon, bağışıklık ve aşı gibi kavramları normalden daha sık duymaya başladık. Bu süreçte duymaya alıştığımız kavramlardan biri de PCR yöntemi. Peki nedir bu PCR? Gelin hep birlikte öğrenelim.\nDNA; bir canlının büyüyebilmesi, çoğalabilmesi ve yaşamsal faaliyetlerini sürdürebilmesi için gerekli kalıtsal bilgileri taşıyan moleküldür. Her canlının kendine özgü bir DNA’sı vardır.\nBilim insanları günümüzde DNA’nın yapısını ve işlevlerini inceleyerek bir bireyin belirli hastalıklara karşı genetik yatkınlığını inceleyebiliyor, genetik bozuklukları teşhis edebiliyor ve hastalıklara karşı yeni ilaçlar geliştirebiliyor. Sağlık alanının yanı sıra DNA adli araştırmalarda ve tarım uygulamalarında da yaygın şekilde kullanılıyor. DNA’lar ise saç, fosil, tohum ve doku gibi materyallerden elde edilebiliyor.\n\njaniecbros/iStock\nDNA üzerinde daha fazla çalışma yapabilmek için bilim insanlarının incelemek istedikleri DNA bölgelerinin binlerce hatta milyonlarca kopyasını elde etmesi gerekiyor. Günümüzde bu amaçla polimeraz zincir reaksiyonu adı verilen bir yöntem kullanılıyor. \nPolimeraz zincir reaksiyonu kısaca DNA’nın laboratuvar ortamında enzimler aracılığıyla kendi kopyasını oluşturduğu bir yöntemdir. Bu yöntemde aynı hücre içindeki DNA’nın kendini eşleyebilmesi için bazı malzemelere ihtiyaç duyulur. Bu malzemeler arasında çoğaltılacak bölgeyi üzerinde taşıyan DNA bölgesi (Kalıp DNA olarak da bilinir.), çoğaltılacak bölgeye karşılık gelen kısa nükleotid dizileri (Primer olarak da bilinir.), eşlenecek nükleotidleri taşıyan Taq polimeraz enzimi (Bu enzim çok hücreli canlılarda DNA polimeraz olarak bilinir.), serbest nükleotidler (adenin, guanin, sitozin ve timin) ve ortamın pH dengesini ayarlayan çözelti yer alır.\n\n \n\nYüksek sıcaklıklara dayanıklı Taq polimeraz enzimi\n\nPolimeraz zincir reaksiyonu, gerekli malzemelerin tüplere yerleştirilerek termal döngü adı verilen bir cihazda hızlı bir şekilde ısıtılıp soğutulması ardından tekrar ısıtılmasıyla gerçekleşir. Bu adımlar denatürasyon, bağlanma ve uzama olarak adlandırılır.\n\nKallayanee Naloka/iStock\n\nPolimeraz zincir reaksiyonunu gerçekleştiren termal döngü cihazı \n\nİlk adım olan denatürasyon aşamasında sıcaklık 90 oC üzerine çıkarılır. Böylece çoğaltılacak DNA bölgesini içeren ikili DNA zincirini tutan hidrojen bağları kopar ve DNA’nın iki ayrı zincire ayrılması sağlanır. \n\njack0m/iStock\n\nDNA’nın ikili sarmal yapısının ayrılması\n\nİkinci adım olan bağlanma aşamasında ise sıcaklık düşürülerek çoğaltılacak bölgeye karşılık gelen kısa nükleotid dizilerinin kalıp DNA’ya bağlanması sağlanır. Düşürülecek sıcaklık primerlerdeki nükleotid oranlarına göre belirlenir. Bu sıcaklık genellikle 55 oC - 60 oC arasında olur.\nSon adım olan uzama aşamasında ise sıcaklık tekrar 72 oC’a çıkarılarak Taq polimeraz enziminin, çoğaltılacak DNA’ya bağlanan kısa nükleotid dizilerine yeni nükleotidleri eklemesi sağlanır. Bu, Taq polimeraz enziminin en verimli çalıştığı sıcaklık değeridir. Genellikle 25-35 kez tekrarlanan bu döngü sonucunda ilgili DNA bölgesinden milyonlarca kopya üretilir. \nHayli ucuz ve hızlı bir yöntem olan polimeraz zincir reaksiyonu yöntemi günümüzde hastalıkların teşhisinde, DNA haritalama ve dizi analizinde, tarımda tohum saflığının belirlenmesinde ve adli tıpta suçlu profillerinin çıkarılmasında kullanılıyor.  \n \nKaynak:\n\nhttps://www.sciencelearn.org.nz/resources/2347-what-is-pcr"
            }
        ]
    },
    {
        "id": "ucgensel-sayi-nedir",
        "conversations": [
            {
                "from": "soru",
                "value": "Üçgensel Sayı Nedir?"
            },
            {
                "from": "cevap",
                "value": "1’den n ’ye kadar olan ardışık n tane doğal sayının toplamı şeklinde yazılabilen sayılara “üçgensel sayı” denir. Bu sayılara üçgensel sayı denmesinin sebebi ise sayının değeri kadar olan nokta ile eşkenar bir üçgen oluşturulmasıdır.\nYukarıdaki şekilde görüldüğü üzere, birinci üçgensel sayı 1 ’dir. İkinci üçgensel sayı, tabanında iki nokta bulunan eşkenar bir üçgendeki nokta sayısıdır, yani 3 ’tür. Üçüncü sıradaki üçgensel ise ikinci sıradaki üçgenin tabanına üç yeni noktanın eklenmesiyle oluşur. Bu durumda üçüncü üçgensel sayı 6 ’dır. Şekildeki her üçgen kendisinden önce gelen üçgenin tabanına yeni bir sıra eklenmesiyle oluşur. Yeni eklenen sıradaki nokta sayısı ise bir önceki üçgenin tabanında bulunan nokta sayısından her zaman bir fazladır.\nÜçgensel sayıların eşkenar üçgen temsillerindeki nokta sayısı yukarı doğru çıkıldıkça birer birer azalır ve tepede tek nokta kalana kadar devam eder. Bu yüzden n. üçgensel sayı için gerekli olan toplam nokta sayısı 1’den n ’ye kadar olan sayıların toplamı kadardır. Yani n. üçgensel sayı Tn ise Tn =n+(n-1)+…+3+2+1’e eşittir. Kısaca  formülüyle bulunabilir. \nBu formülün kolay bir ispatı vardır. Tn sayısını iki farklı şekilde yazmaya ve bu iki Tn sayısını terim terim toplamaya dayanan ispat aşağıdaki gibidir.\n\nArdışık herhangi iki üçgensel sayının toplamı her zaman tam kare bir sayıya eşittir. Örneğin birinci ve ikinci üçgensel sayıların toplamı 4’e, ikinci ve üçüncü üçgensel sayıların toplamı ise 9’a eşittir. Bunu ardışık herhangi iki üçgensel sayının eşkenar üçgen temsillerini aşağıdaki gibi birleştirerek de görebilirsiniz.\n\nn. ve n+1. üçgensel sayıların toplamını matematiksel olarak ifade edersek; \n\nolur.\nAyrıca her çift mükemmel sayı da bir üçgensel sayıdır. Mükemmel sayıların hangileri olduğunu ise daha önceki yazımızda açıklamıştık.\nÜçgensel sayılar günlük hayatta da karşımıza çıkar. Örneğin her takımın birbiriyle sadece bir kez karşılaşacağı bir spor turnuvasında takımların yapacağı maç sayısı veya bir toplulukta bulunan tüm insanların birbirleriyle toplam tokalaşma sayısı da her zaman bir üçgensel sayıdır. \n \nKaynaklar:\n\nhttps://plus.maths.org/content/maths-minute-triangular-numbers\nhttps://acikerisim.sakarya.edu.tr/xmlui/bitstream/handle/20.500.12619/80319/T04635.pdf?sequence=1&isAllowed=y"
            }
        ]
    },
    {
        "id": "uzaylilar-dunyayi-kesfedebilir-mi",
        "conversations": [
            {
                "from": "soru",
                "value": "Uzaylılar Dünya’yı Keşfedebilir mi?"
            },
            {
                "from": "cevap",
                "value": "Günümüzde her yıl çok sayıda ötegezegen keşfediliyor. Bu ötegezegenlerin yaşama elverişli koşullara sahip olup olmadığı tespit edilmeye çalışılıyor. Eğer yaşama elverişli koşullara sahip olma ihtimalleri varsa, atmosferlerinin bileşimi incelenerek ya da radyo sinyalleri yayıp yaymadıklarına bakılarak basit ya da gelişmiş yaşam formlarına ev sahipliği yapıp yapmadıkları anlaşılmaya çalışılıyor. Peki eğer Dünya dışında gerçekten de canlılar yaşıyorsa onlar da benzer yöntemler kullanarak Dünya’nın yaşama elverişli bir gezegen olduğunu tespit edebilir ve Dünya’da canlıların yaşadığını anlayabilirler mi?\nÖtegezegenler bugünkü teknolojiyle doğrudan görülemiyorlar. Çünkü etrafında dolandıkları devasa parlak yıldızlara kıyasla çok küçük ve çok solgunlar. Bu yüzden bir yıldızın etrafında herhangi bir gezegenin dolanıp dolanmadığı ancak dolaylı olarak anlaşılabiliyor. \nBugün ötegezegenleri ve Dünya dışı yaşamı keşfetmek için sahip olduğumuz en iyi teknik transit yöntemi. Bu yöntemde yıldızdan Dünya’ya ulaşan ışık miktarının değişimine odaklanılır. Eğer yıldızın önünden bir gezegen geçerse o yıldızdan Dünya’ya ulaşan ışık miktarı kısa bir süre içinde önce azalıp sonra artar. Böylece gezegen doğrudan görülemese bile varlığı hakkında dolaylı olarak çıkarım yapılır. \nTransit yöntemiyle bir ötegezegenin varlığına dair bir ipucu elde edildikten sonra yıldızın uzaydaki hareketleri takip edilerek gezegenin kütlesi ve yörüngesi hakkında hesaplar yapılır. Eğer ötegezegenin yaşama elverişli koşullara sahip olma (yüzeyinde sıvı su bulunma) ihtimali varsa, geçiş sırasında yıldızından gezegene çarpıp Dünya’ya ulaşan ışık incelenir ve ötegezegende canlıların yaşadığına dair bir iz olup olmadığı araştırılır.\n\nTransit yönteminde bir gezegeni tespit etmek için yıldızdan Dünya’ya ulaşan ışık miktarındaki değişime odaklanılır. Eğer gezegen yörünge hareketi sırasında Dünya ile kendi yıldızının arasından geçmiyorsa transit yöntemiyle tespit edilemez.\nTransit yöntemiyle ötegezegen keşfetmek çoğu zaman zordur. Çünkü ufak gezegenler devasa yıldızları fazla gölgeleyemez. Yıldızdan Dünya’ya ulaşan ışık miktarındaki kısa süreli azalmayı belirlemek kolay değildir. Bazı durumlardaysa bir ötegezegeni transit yöntemiyle tespit etmek tamamen imkânsızdır. Çünkü gezegen yörünge hareketi sırasında Dünya ile kendi yıldızının arasından geçmez ve dolayısıyla yıldızından Dünya’ya ulaşan ışık miktarında bir değişime sebep olmaz.\nEğer insanlarla benzer bilgi seviyesine ve teknolojilere sahip uzaylılar varsa onların da transit yöntemiyle Dünya’yı ve Dünya’daki yaşamı keşfedebilmesi için yerküreyi Güneş’in önünden geçerken tespit edebilmeleri gerekir. Bu da ancak Güneş’e “doğru” açılardan bakmalarıyla mümkündür. Eğer bulundukları konumdan Dünya’yı Güneş’in önünden geçerken görmeleri mümkün değilse ne yerküreyi ne de yeryüzündeki yaşamı tespit edebilirler. Peki yakın geçmişte hangi yıldız sistemlerinden Dünya tespit edilebilirdi ya da yakın gelecekte hangi yıldız sistemlerinden Dünya tespit edilebilir?\nCornell’deki Carl Sagan Enstitüsünde çalışan Prof. Dr. Lisa Kaltenegger ve arkadaşları, Avrupa Uzay Ajansının Gaia eDR3 kataloğundaki verileri kullanarak hangi yıldız sistemlerinden Dünya’nın tespit edilebileceğini araştırmışlar. Nature’da yayımlanan sonuçlara göre, 1.715 yıldız sistemi son 5.000 yıl içinde -en azından bir süreliğine- Dünya’nın tespit edilebileceği konumlarda bulundu. Ayrıca gelecek 5.000 yıl içinde 319 yıldız sistemi daha bu listeye eklenecek. Bu 2.034 yıldız sisteminin 117’si Dünya’ya 100 ışık yılından daha yakın mesafede bulunuyor. Ayrıca 75 tanesinin de radyo yayınlarının başlamasının üzerinden geçen 100 sene içinde uygun konumlarda oldukları belirlendi.\nAraştırmacıların tespit ettiği 2.034 yıldızın yedisinin etrafında gezegenlerin dolandığı biliniyor. Dolayısıyla eğer bu ötegezegenlerde yaşayan uzaylılar varsa yakın geçmişte Dünya’yı keşfedebilirlerdi ya da yakın gelecekte Dünya’yı keşfedecek konumlara gelecekler. \nGeçmişte Dünya’nın gözlemlenebileceği sistemlerden biri Ross 128’di. Dünya’ya 11 ışık yılı uzaklıktaki bu sistemde çapı Dünya’nınkinin 1,8 katı kadar olan bir ötegezegen olduğu biliniyor. Eğer bu ötegezegende uzaylılar yaşıyorsa, günümüzün 3.057 yıl öncesinden başlayarak yaklaşık 900 yıl boyunca Dünya’yı tespit etme şansına sahiplerdi.\n\nYedi ötegezegenin keşfedildiği Trappist-1 sisteminin betimlemesi\nGelecekte Dünya’nın keşfedilebileceği sistemlerden biri de Trappist-1. Dünya’ya yaklaşık 45 ışık yılı uzaklıkta bulunan bu sistemde Dünya büyüklüğünde yedi ötegezen var. Trappist-1’deki ötegezegenlerde uzaylılar yaşıyorsa, 1.642 yıl sonra Dünya’yı tespit edebilecek konuma gelecekler ve 2.371 yıl boyunca uygun konumda bulunmaya devam edecekler."
            }
        ]
    },
    {
        "id": "su-yanabilir-mi",
        "conversations": [
            {
                "from": "soru",
                "value": "Su Yanabilir mi?"
            },
            {
                "from": "cevap",
                "value": "jhorrocks/iStock.com\nBir maddenin yanabilmesi için bir yanıcı maddeye, bir yakıcı maddeye ve yanma olayını başlatacak bir ısı kaynağına ihtiyaç vardır. Örneğin bir kâğıt bir kibrit ile tutuşturularak yandığında kâğıt yanıcı madde, atmosferdeki oksijen yakıcı madde, kibritin oluşturduğu kıvılcım ise yanma tepkimesinin başlaması için gerekli ısı kaynağıdır.\n\nSu, iki hidrojen ve bir oksijen atomundan oluşan bir bileşiktir. Hidrojenin yapısında sadece bir tane elektron bulunur ve bu yüzden tepkimeye girmeye hayli istekli bir elementtir. Bu nedenle hidrojen, başka bir hidrojen atomuyla bağ kurarak bileşik oluşturur ve doğada genellikle hidrojen gazı şeklinde bulunur.\nHidrojen Yanıcı mı, Yoksa Yakıcı Bir Madde mi?\nHidrojen gazı yanıcı bir maddedir. Öyle ki bir ortamdaki hidrojen oranı %4’e ulaştığında yanmaya başlayabilir.\nOksijen Yanıcı mı, Yoksa Yanıcı Bir Madde mi?\nOksijen ise yakıcı bir maddedir. Peki, yapısında hidrojen ve oksijen atomları bulunan su, bir ısı kaynağı ile tutuşturularak yakılabilir mi? Hayır, bu mümkün değildir.\nBunun sebebi suyun zaten yanmış bir bileşik olmasıdır. Yanma, yanıcı bir madde ile yakıcı bir maddenin tepkimeye girmesi sonucu enerjinin açığa çıktığı kimyasal bir süreçtir. Hidrojen ve oksijen tepkimeye girdiğinde su oluşur, aynı zamanda ısı ve ışık formunda enerji açığa çıkar. Dolayısıyla su yanma tepkimesi sonucu meydana gelen bir bileşik olduğu için tekrar yakılamaz. Yani suyu yanmış bir odunun külleri gibi düşünebilirsiniz.\n\nKaynaklar:\n\nhttps://chem.libretexts.org/Bookshelves/Introductory_Chemistry/Book%3A_Introductory_Chemistry_(CK-12)/11%3A_Chemical_Reactions/11.06%3A_Combustion_Reactions\nhttps://www.thenakedscientists.com/articles/questions/why-doesnt-water-burn\nhttps://www.scienceabc.com/pure-sciences/why-doesnt-water-burn-despite-being-made-of-combustible-substances-hydrogen-and-oxygen.html"
            }
        ]
    },
    {
        "id": "neden-bazi-yiyecekler-mikrodalga-firinda-patlar",
        "conversations": [
            {
                "from": "soru",
                "value": "Neden Bazı Yiyecekler Mikrodalga Fırında Patlar?"
            },
            {
                "from": "cevap",
                "value": "Mikrodalga fırının içinde mikrodalga ışınları yayan magnetron isimli bir cihaz bulunur. Bu cihaz tarafından üretilen mikrodalga ışınlar, fırının metal iç yüzeyinden yansıyarak fırının içindeki yiyecek ile etkileşir. Yiyeceğin içindeki su molekülleri tarafından soğurulan mikrodalga ışınlar, su moleküllerinin titreşmesine neden olur ve sonuçta açığa çıkan ısı enerjisi yiyeceği ısıtır.\nNormal ocaklarda yiyecekler ısıtılırken ısı enerjisi yiyeceğin dışından içine doğru yayılır. Ancak mikrodalga fırında ışınlar yiyeceğin içine kadar nüfuz edebilir. Patates ya da yumurta gibi bazı yiyecekler mikrodalga fırında ısıtılırken, yiyeceğin orta kısmına yakın bölgelerde oluşan buhar yiyeceğin içinde hapsolur ve yeterince hızlı bir şekilde dışarı çıkamaz. Bu durumun nedeni bu tür yiyeceklerin kabuk katmanlarının su oranının iç kısmına göre daha düşük olması ve yiyeceğin yapısında buharın içinde ilerleyerek yüzeye ulaşmasını sağlayan yeterince boşluk olmamasıdır. Yiyeceğin içinde hapsolan buharın basıncı belirli bir değerin üstüne çıktığında ise yiyeceğin patlayarak dağılmasına neden olabilir.\nMikrodalga fırında yiyeceğin homojen bir şekilde ısınıp ısınmayacağını; yiyeceğin dokusu, şekli, içindeki su oranı ve mikrodalga fırının ısıtma gücü etkileyebilir.\nKaynaklar:\n\nhttps://www.fda.gov/radiation-emitting-products/resources-you-radiation-emitting-products/microwave-oven-radiation\nhttps://news.cornell.edu/stories/1998/06/why-some-microwaved-foods-explode\nhttps://www.britannica.com/story/why-do-some-foods-explode-in-the-microwave"
            }
        ]
    },
    {
        "id": "yilanlar-buyuk-canlilari-nasil-sindiriyor",
        "conversations": [
            {
                "from": "soru",
                "value": "Yılanlar Büyük Canlıları Nasıl Sindiriyor?"
            },
            {
                "from": "cevap",
                "value": "Pek çok avcı tür kendisinden büyük canlıları öldürüp yer. Söz konusu aslanlar ya da kaplanlar olduğunda, av önce ufak parçalara ayrılır daha sonra tüketilir. Yılanlar ise avlarını ufak parçalara ayırabilecekleri uzuvlara sahip değildir. Yine de pek çok yılan türü kendilerinden daha büyük canlıları avlayıp yemeyi başarır. Pek çoğumuz geyik ya da timsah yutan pitonlarla ilgili videolar görmüşüzdür. Peki yılanlar bunu nasıl başarıyor?\nYılanların öldürdükleri avlarını “tutup midelerine gönderecek” kolları yoktur. Yılanlar avlarını yutarken aslında avlarının üzerine doğru hareket eder. Tıpkı sıradan bir zamanda etrafta dolaşırken yaptıkları gibi vücutlarını ileri doğru iterler ve bu sırada av da yılanın midesine doğru yol alır. \nBilimsel çalışmalar devasa avları yutan yılanların avlarını sindirebilmek için yeni dokular ürettiğini gösteriyor. Pitonlar ve boa yılanları gibi yılanlar avlarını yuttuktan sonra yeni kalp dokuları, yeni mide dokuları ve yeni damarlar üreterek kalplerini, midelerini ve dolaşım sistemlerini büyütüyor. Böylece avlarını daha hızlı sindirmeleri mümkün oluyor. Üstelik sindirim tamamlandıktan sonra fazla dokular yeniden parçalanıp sindiriliyor. Böylece yılanlar fazlalıklarından kurtulup daha az enerjiye ihtiyaç duyuyor.\nYılanların sindirim sistemleri çok gelişmiştir. Avlarının neredeyse tamamını sindirebilirler. Öyle ki eğer av bir memeli hayvansa sindirimden geriye sadece tırnaklar ve tüyler kalır. Kemikler de dâhil olmak üzere avın tüm dokuları sindirilip özümsenir."
            }
        ]
    },
    {
        "id": "asiri-dusuk-sicakliklara-nasil-ulasiliyor",
        "conversations": [
            {
                "from": "soru",
                "value": "Aşırı Düşük Sıcaklıklara Nasıl Ulaşılıyor?"
            },
            {
                "from": "cevap",
                "value": "Aşırı düşük sıcaklıklara ulaşmak için kullanılan bir deney düzeneği\nBilimde sıcaklıkları ölçmek için Kelvin ölçeği kullanılır. Kelvin ölçeğinde sıfır derece mutlak sıfır olarak tanımlanır ve bir sistemin sahip olabileceği en düşük sıcaklığa karşılık gelir. Günlük hayatta kullandığımız Celsius ölçeğinde mutlak sıfır -273°C’tır. Fiziksel olarak mutlak sıfıra ulaşmak imkânsızdır. Ancak laboratuvar ortamında karmaşık aletler ve yöntemler kullanılarak mutlak sıfıra çok yakın sıcaklıklara ulaşılabiliyor. Bugüne kadar kaydedilmiş en düşük sıcaklık 100 pikoKelvin yani yaklaşık olarak 1 Kelvin’in 10 milyarda biri kadardı.\nBu yazıda laboratuvar ortamında aşırı düşük sıcaklıklara ulaşmak için geliştirilmiş yöntemlerden ikisine odaklanacağız: lazerle soğutma ve buharlaştırmalı soğutma.\nİlk olarak lazerle soğutmayı ele alalım. İlk bakışta lazerle bir sistemin soğutulamayacağını, sadece ısıtılabileceğini düşünebilirsiniz. Çünkü lazerler yoğun ışık demetleridir. Bir sistemin üzerine lazer ışığı tutarsanız zamanla ışığı soğurup ısınmasını beklersiniz. Ancak bu yoğun ışık demetlerini kullanarak da bir sistemi soğutmak mümkündür. Nasıl mı? Lazerle soğutma sistemlerinde atomlar önce lazer ışığından bir foton yakalar, sonra da kendileri bir foton yayar. Bu sistemlerin temel özelliği, yayılacak fotonun enerjisinin her zaman soğurulacak fotonunkinden biraz daha yüksek olacak biçimde tasarlanmış olmalarıdır. Bu yüzden atomlar tekrar tekrar foton soğurup yaydıkça sistemin toplam enerjisi azalır, sıcaklığı düşer.\nAtomlardaki elektronlar çeşitli enerji seviyelerinde bulunur. Elektronların bu seviyeler arasında geçiş yapması ancak “doğru enerjiye” sahip bir foton soğurmaları veya yaymalarıyla mümkündür. Bu doğru enerji miktarı, iki seviye arasındaki enerji farkıdır.\n\nLazerle soğutma. 1) Durağan hâldeki atomlar için lazer ışığının frekansı değişmez. 2) Lazerden uzaklaşan atomlar için ışığın frekansı kırmızıya kayar. Bu atomalar lazer ışığını soğuramaz. 3.1) Lazere yaklaşan atomlar için ışığın frekansı maviye kayar. 3.2) Işığı soğuran atomlar yavaşlar. 3.3) Uyarılmış atomlar rastgele yönlerde ışık yayarak enerji kaybeder. Görsel: Cmglee/Wikipedia\nLazerle soğutma sistemlerinin ürettiği ışığın frekansı atomların “durgun hâldeyken” soğurabileceğinden biraz daha düşük bir değere ayarlanır. Bu yüzden sistemin içinde hareket eden herhangi bir atom bu lazer ışığını soğuramaz. Lazerle soğutma düzeneklerinde soğutulmak istenen sistemin üzerine tek bir yönden lazer ışığı gönderilir. Bu ışığı soğurabilen atomlarsa sadece ışığa ters yönde hareket edenlerdir. Bu parçacıklar için -Doppler etkisi nedeniyle- lazer ışığının frekansı artar ve doğru değere ulaşır. Fotonları soğuran atomlar daha sonra kendileri rastgele yönlerde foton yayarak enerji kaybeder. Bu süreç dışarıdan gözlemlendiğinde, atomların önce düşük miktarda enerji soğurup sonra yüksek miktarda enerji yaydığı görülür.\nLazerle soğutulan sistemler enerji kaybederek soğudukça daha yoğun hâle gelir. Bu durum atomlar arasındaki etkileşimlerin daha fazla soğumayı engellemesiyle sonuçlanır. Ancak lazerle soğutma yöntemiyle ulaşılan sıcaklıklar yine de atomları manyetik alanlar kullanarak belirli hacimlerin içine hapsetmeye yetecek kadar düşüktür.\n\nAtomları belirli hacimlerin içine hapsetmek için kullanılan bir tür manyetik kafes. Görsel: Ken-Ichi Nakagawa/Wikipedia\nManyetik kafeslerin içine hapsedilen atomların sıcaklığını daha da düşürmek için buharlaştırmalı soğutmadan yararlanılır. Bu yöntem özetle şu şekilde ilerler: Manyetik kafesin en dış bölgelerindeki atomlar radyo dalgaları ve mikrodalgalar yardımıyla sistemden koparılır. Manyetik kuvvetlere zıt yönde ilerleyip kafesin en dış bölgelerine ulaşmayı başaran bu atomlar görece en yüksek enerjiye sahip olanlardır. Dolayısıyla sistemden yüksek enerjili atomlar uzaklaştırıldıkça geriye kalan atomların ortalama enerjisi ve dolayısıyla sistemin sıcaklığı düşer. Bu süreci sıcak bir bardak çaydan yüksek enerjili su molekülleri buharlaşıp uzaklaştıkça bardaktaki çayın soğumasına benzetebiliriz."
            }
        ]
    },
    {
        "id": "neden-aglarken-burnumuz-akar",
        "conversations": [
            {
                "from": "soru",
                "value": "Neden Ağlarken Burnumuz Akar?"
            },
            {
                "from": "cevap",
                "value": "Burnumuz gün içinde farklı nedenlerle örneğin üşüdüğümüzde, ağladığımızda ya da acı yiyecekler yediğimizde akabilir. Ağladığımızda burnumuzun akmasının sebebi ise gözyaşı sisteminin çalışma şekliyle ilgili.\nGözümüzün nemli kalabilmesi için sürekli gözyaşı üretilir. Gözyaşı gözümüzün sağlıklı bir şekilde işlevini yerine getirebilmesi ve net görebilmemiz için gereklidir. Gözyaşı üst göz kapaklarının içinde bulunan gözyaşı bezleri tarafından üretilir. Gözümüzü kırptığımızda gözyaşı gözün yüzeyinin tamamına yayılır. Gözyaşı daha sonra üst ve alt göz kapaklarının birleştiği bölgede bulunan gözyaşı kanalları boyunca burun boşluğuna akar. Gözyaşı burada tekrar emilir. Bu sistem biz farkında olmasak da sürekli çalışır. Gözümüz bir yılda 50-100 litre gözyaşı üretir.\n\nAğladığımızda gözümüzde üretilen gözyaşı miktarı arttığından, burun boşluğuna akan gözyaşı miktarı da artar ve gözyaşı mukusla karışarak burnumuzdan dışarı akar.\nKaynaklar:\n\nhttps://www.aao.org/eye-health/tips-prevention/facts-about-tears\nhttps://www.healthline.com/health/why-does-your-nose-run-when-you-cry-2"
            }
        ]
    },
    {
        "id": "mukemmel-sayi-nedir",
        "conversations": [
            {
                "from": "soru",
                "value": "Mükemmel Sayı Nedir?"
            },
            {
                "from": "cevap",
                "value": "Mükemmel sayıların birkaçı\nÖrneğin 6 sayısını ele alalım: 1, 2, 3 ve 6 bu sayının bölenleridir ve tüm bu bölenlerin toplamı, yani 1+2+3+6, sayının iki katı olan 12’ye eşittir. Bu yüzden 6 ilk mükemmel sayıdır. Aynı şekilde 28 de mükemmel bir sayıdır çünkü bölenleri toplamı, yani 1+2+4+7+14+28, sayının iki katı olan 56’ya eşittir. Bunlardan başka 496 ve 8128 de mükemmel sayılardandır. Bu sayıların mükemmel sayı olduğunu, bölenlerini toplayarak kendiniz de görebilirsiniz.\nMükemmel sayıların tarihi MÖ 500’e kadar uzanıyor. Pisagor o dönemde mükemmel sayıların farkındaydı ancak bu sayıları üretmek için gereken formül MÖ 300’lü yıllarda Öklid tarafından geliştirildi. Formülün ispatı ise bundan tam 2000 yıl sonra Euler tarafından gerçekleştirildi. Euler, teoremdeki formülün tüm mükemmel çift sayıları üreteceğini ispatladı. İspat günümüzde Öklid-Euler teoremi olarak biliniyor.\nÖklid-Euler teoreminde asal sayılar büyük önem taşıyor.\n\nKendisinden ve 1’den başka pozitif böleni olmayan 2 ve 2’den büyük sayılara asal sayı denir. Asal sayılar 2, 3, 5, 7, 11, 13, 17, … şeklinde devam eden sayılardır.\nÖklid-Euler teoremine göre eğer 2p-1 sayısı asal bir sayı ise 2(p-1) x (2p-1) sayısı mükemmel çift bir sayı verir.\n\nMükemmel sayılar kümesinin sonlu olup olmadığı veya tek sayı içerip içermediği henüz bilinmiyor. Fakat, şu ana kadar bilinen 51 mükemmel sayının hepsi çift sayıdır ve son rakamları 6 veya 8’dir.\nKaynaklar:\n\nhttps://math.dartmouth.edu/~jvoight/notes/perfelem.pdf\nhttps://www.quantamagazine.org/mathematicians-open-a-new-front-on-an-ancient-number-problem-20200910/\nhttps://en.wikipedia.org/wiki/List_of_perfect_numbers"
            }
        ]
    },
    {
        "id": "bocekler-neden-kisin-ortadan-kaybolur",
        "conversations": [
            {
                "from": "soru",
                "value": "Böcekler Neden Kışın Ortadan Kaybolur?"
            },
            {
                "from": "cevap",
                "value": "Bu sesli yayına Bilim Genç Spotify, Google Podcasts, Apple Podcasts ve YouTube kanalları üzerinden de ulaşabilirsiniz.\nKış mevsiminde bazı hayvanlar kış uykusuna yatar bazı hayvanlar da göç eder. Yaz aylarında sıkça karşılaştığımız böcekler ise kışları genellikle daha az görünmeye başlar. Peki, böcekler kış aylarında soğuktan korunmak için neler yapıyor?\nBöcekler Kış Uykusuna Yatar mı?\n\nKırmızı Japon böceği ya da alev tahtakurusu olarak bilinen Pyrrhocoris apterus türü böcekler kışın korunak olarak ağaç kabuklarını kullanıyor.\nBazı böcek türlerinin özellikle yetişkin üyeleri kış mevsimini kış uykusuna benzer şekilde geçirebilir. Diyapoz olarak isimlendirilen bu süreçte böceklerin metabolizması yavaşlar, büyüme ve gelişme faaliyetleri askıya alınır. Diyapoz, çevre koşulları uygun olmadığında örneğin düşük sıcaklıklarda ya da yiyecek bulamadıklarında gerçekleşir. Böcekler bu sürece hazırlanmak için kendilerini soğuktan koruyacak bir barınak bulmaya çalışır. Bunun için toprağın altındaki boşlukları, ağaç kovuklarının içini, taşların ve kütüklerin altını ya da kuruyup dökülmüş yaprakları barınak olarak kullanabilir.\nBazı böcek türlerinin vücutlarında ise antifriz özellik gösteren kimyasal maddeler bulunur. Bu maddeler, suyun donma noktasının altındaki sıcaklıklarda hücrelerin ve dokuların hasar görmesini engelleyerek böceklerin hayatta kalmasına yardımcı olur.\nBöcekler Göç Eder mi?\n\nGöç eden böcek türleri arasında en bilinenleri kelebekler ve çekirgelerdir.\nBirçok hayvan türü gibi böcekler de göç eder. Ancak böceklerin neden ve nasıl göç ettiği tam olarak bilinmiyor. Böcekler bulundukları bölgede popülasyonlarının çok artması ve besin kaynaklarının sınırlı olması gibi nedenlerle göç edebiliyor.\n\nKral kelebekleri, göç eden böcek türleri arasında en bilinenlerden biridir.\nGöç eden böceklerin bir kısmı göç ettikleri yere tekrar dönmezken, bazıları beslenme ve üreme bölgeleri arasında, bazıları ise üreme bölgeleri ile “kış uykusuna yattıkları” yerler arasında göç ediyor.\nKaynaklar:\n\nhttps://www.si.edu/spotlight/buginfo/winter\nhttps://community.rspb.org.uk/ourwork/b/natureshomemagazine/posts/how-do-insects-survive-winter\nhttps://www.smithsonianmag.com/science-nature/what-do-insects-do-winter-180962183/"
            }
        ]
    },
    {
        "id": "ilk-bilim-insani-kimdi",
        "conversations": [
            {
                "from": "soru",
                "value": "İlk Bilim İnsanı Kimdi?"
            },
            {
                "from": "cevap",
                "value": "“Bilim insanı” terimini duyunca aklımıza hemen birkaç isim gelir. Bu isimler kitaplardan öğrendiğimiz, bilim dünyasına önemli katkılar sağlayan kişiler veya yakın çevremizde bilimsel çalışmalar yapan tanıdıklarımız olabilir.\nPeki, “İlk bilim insanı kimdi?” diye sorulsa ne cevap verirdiniz? Bu sorunun kesin bir cevabı olduğunu sanıyorsanız yanılıyorsunuz. Fakat tarihte bu unvana sahip olabilecek önemli bilim insanları var. Gelin şimdi bu kişileri daha yakından tanıyalım.\n\nAristoteles\nMilattan önce 384-322 yılları arasında yaşayan filozof Aristoteles mantık, eleştiri, fizik, biyoloji, politika gibi farklı alanlara önemli katkılarda bulundu. Fikirleri iki bin yıl boyunca Avrupa’nın bilimsel düşünce sistemine egemen oldu ve kıtada bilimin gelişmesini sağladı. Bu nedenle bazı insanlar, Aristoteles’in “ilk bilim insanı” olarak nitelendirilmesi gerektiğini düşünüyor.\nAristoteles çok meraklı bir insandı ve dünya hakkında her şeyi öğrenmek isterdi. “Felsefe merakla başlar.” diye düşündü ve kendini yaşamın gizemlerini çözmeye adadı. Bilginin temelinin deneyim olduğunu belirtti. Açıklamaların gözlemlerle desteklendiği takdirde geçerli olduğunu savundu. Fakat Aristoteles’in ortaya koyduğu bazı kuramlar gözlemlere dayansa da yanlıştı. Çünkü onun yaşadığı dönemde teknoloji bugünkü kadar ileri düzeyde değildi ve Aristoteles bütün gözlemlerini çıplak gözle yapmıştı.\n\nİbnü’l-Heysem\nİlk bilim insanı olduğu düşünülen kişilerden biri de İbnü’l Heysem. 965-1040 tarihleri arasında yaşayan İbnü’l Heysem matematik, gök bilimi, fizik gibi farklı alanlara katkı sağladı. Optik, görmenin nasıl gerçekleştiği ve ışık üzerine önemli çalışmalar yaptı. Işığın bir nesneden yansıyarak göze geldiğini ve görüntünün bu şekilde oluştuğunu ispatları ile birlikte açıklayan ilk kişiydi. İbnü’l-Heysem aynı zamanda bilimsel düşüncenin belirlenmiş süreçlere veya matematiksel ispatlara dayanan deneylerle sınanması gerektiği fikrinin de ilk savunucusuydu.\n\nGalileo Galilei\n1564-1642 yılları arasında yaşayan İtalyan fizikçi, mühendis, filozof ve matematikçi Galileo Galilei de ilk bilim insanı olarak nitelendirilen kişilerden biri. Galileo, geliştirdiği teleskop ile ilk gökyüzü gözlemlerini yaptı ve yaşadığı dönemin en etkili keşiflerini gerçekleştirdi. Dünya merkezli evren modelinin yaygın olarak kabul edildiği bir dönemde yaşayan Galileo, Kopernik tarafından ortaya konan Güneş merkezli evren modelinin geçerli olduğunu destekleyen gözlemler yaptı.\n\nJüpiter’in en büyük dört uydusu Io, Europa, Ganymede ve Callisto\nAyrıca Jüpiter’in en büyük dört uydusunu ilk defa gözlemledi ve sarkaçların salınım yani gidiş-geliş mesafesinin, telin uzunluğuna bağlı olduğunu keşfetti. Bu keşif daha sonra sarkaçlı saatlerin yapımında kullanıldı. Galileo geleneksel fikirleri benimsemedi ve bu fikirleri her zaman test etmek isterdi. Onun bu düşünce sistemi yaşadığı dönemin çok ötesindeydi.\nSiz de bu değerli bilim insanlarının hayatlarını ve bilime katkılarını araştırarak “İlk bilim insanı kimdi?” sorusunun cevabını kendiniz bulabilirsiniz.\n \nKaynaklar:\n\nhttps://www.discovermagazine.com/the-sciences/who-was-the-first-scientist\nhttps://www.mcgill.ca/oss/article/general-science-history/aristotle-man-who-relied-observed-facts\nhttps://en.unesco.org/courier/news-views-online/ibn-al-haytham-s-scientific-method"
            }
        ]
    },
    {
        "id": "bir-yildiz-gezegene-donusebilir-mi",
        "conversations": [
            {
                "from": "soru",
                "value": "Bir Yıldız Gezegene Dönüşebilir mi?"
            },
            {
                "from": "cevap",
                "value": "Mark Garlick/Science Photo Library \nKahverengi cüceler, kütlesi Güneş sistemindeki en büyük gezegenlerden daha büyük, en küçük yıldızlardan ise daha küçük olan gök cisimleridir. Kahverengi cücelerin kütlesi Jüpiter’inkinin 13 katı ve Güneş’inkinin 75’te biri arasında olabilir.\n\nNASA\nYıldızlar çekirdeklerinde meydana gelen nükleer tepkimeler sonucu ışık üretir. Normal yıldızların çekirdeğindeki basınç hidrojen-1 (protyum) izotoplarının kaynaşarak helyum atomları üretmesini sağlayacak kadar büyüktür. Kahverengi cüceler ise kütleleri yetersiz olduğu için hidrojen-1 izotoplarını yakıt olarak kullanamaz. Bu yüzden sıradan yıldızlar gibi ışık üretemezler. \nKahverengi cüceler her ne kadar hidrojen-1 izotoplarını yakıt olarak kullanamasalar da kütleleri hidrojen-2 izotoplarını (döteryumu) nükleer tepkimelere sokmaya yetecek kadar büyüktür. Bu yüzden gezegenlerden ayrı olarak sınıflandırılırlar.\n\nKahverengi cüceler oluşumlarının ilk aşamalarında döteryumu yakıt olarak kullanarak büyük miktarda ışık yayar ve normal bir yıldız gibi parlarlar. Ancak döteryum evrende çok nadir bulunduğu için kahverengi cüceler, yıldızlara kıyasla kısa süre içinde yakıtlarını tüketir ve ışık yaymayı bırakırlar. Zaman içinde ısı kaybettikçe sıcaklıkları giderek düşer. Kahverengi cüceler yaşamlarına yıldızlara benzer bir biçimde başlar ancak ömürlerinin geri kalanında bir gezegen gibi görünür ve davranırlar. \nKaynaklar:\n\nhttps://wtamu.edu/~cbaird/sq/2019/02/24/can-a-star-turn-into-a-planet/\nhttps://earthsky.org/space/definition-what-are-brown-dwarfs"
            }
        ]
    },
    {
        "id": "doppler-etkisi-nedir",
        "conversations": [
            {
                "from": "soru",
                "value": "Doppler Etkisi Nedir?"
            },
            {
                "from": "cevap",
                "value": "Doppler Etkisi Nasıl Meydana Gelir?\nDoppler etkisinin nasıl meydana geldiğini anlamak için bir ses kaynağının ürettiği belirli bir frekansa (birim zamandaki titreşim sayısı) ve dolayısıyla belirli bir dalga boyuna (dalganın iki tepe noktası arasındaki mesafe) sahip seslerin bir gözlemci tarafından nasıl algıladığını ele alalım. Kaynaktan yayılan sesler taşıyıcı bir ortamın içinde (su, hava vb.) yol alarak gözlemciye ulaşır. Kaynaktan yayılan sesin gözlemciye ulaşması sırasında geçen süre, aradaki mesafeye ve sesin ortamdaki yayılma hızına bağlı olarak değişir. Eğer kaynak ve gözlemci birbirlerine göre hareket etmiyorlarsa, gözlemcinin algıladığı ses frekansı kaynaktan yayılan seslerin frekansıyla aynı olacaktır. Ancak kaynak ve gözlemci hareket etmeye başladığında durum değişir. Kaynak ve gözlemci birbirlerinden uzaklaşıyorlarsa gözlemcinin algıladığı seslerin frekansı düşer. Çünkü kaynağın ürettiği ses dalgasının her bir tepe noktası gözlemciye ulaşırken kendisinden önceki tepe noktalarından daha fazla yol kateder. Böylece gözlemci sesleri giderek daha seyrek algılamaya başlar yani algılanan seslerin frekansı azalır, dalga boyu uzar. Kaynak ve gözlemcinin birbirine yaklaşması durumundaysa tam tersi olur. Kaynaktan yayılan sesin her bir tepe noktası gözlemciye ulaşmak için kendisinden önce yayılanlardan daha az yol kateder. Dolayısıyla gözlemci sesleri giderek daha sık algılamaya başlar yani gözlemlenen seslerin frekansı artar, dalga boyu kısalır.\n\nDoppler Etkisi Örnekleri\nDoppler etkisini günlük hayatta gözlemleyebiliriz. Örneğin bir yolun kenarında beklerken bize yaklaşan taşıtların motorundan çıkan seslerin frekansının giderek arttığını duyarız. Araç yanımızdan geçip bizden uzaklaşmaya başladığındaysa frekans giderek azalır.\n\nSöz konusu insan gözü tarafından algılanan renkler (elektromanyetik dalgalar) olduğunda, Doppler etkisi algılanan ışık ışınlarının renginin kaymasına sebep olur. Örneğin Dünya’ya yaklaşan gök adalardan gelen ışığın frekansı artarken Dünya’dan uzaklaşan gök adalardan gelen ışığın frekansı azalır. İnsan gözü tarafından algılanan renklerin en düşük frekanslı olanı kırmızı ışık, en yüksek frekanslı olanıysa mavi-mor ışıktır. Bu yüzden Doppler etkisi nedeniyle frekansı artan ışık ışınlarının renginin maviye, frekansı azalan ışık ışınlarının rengininse kırmızıya kaydığı söylenir. Dünya’ya yaklaşan gök adalardan gelen ışık maviye, uzaklaşan gök adalardan gelen ışıksa kırmızıya kayar."
            }
        ]
    },
    {
        "id": "kuslar-ne-kadar-hizli-ucabilir",
        "conversations": [
            {
                "from": "soru",
                "value": "Kuşlar Ne Kadar Hızlı Uçabilir?"
            },
            {
                "from": "cevap",
                "value": "rancho_runner/iStock\nKuşlar sahip oldukları fiziksel özellikler sayesinde aerodinamik kurallara bağlı olarak uçar. Kuşların uçuş hızları fiziksel özelliklerine, uçuş amaçlarına ya da dış etmenlere bağlı olarak değişebilir.\nKuşların vücut kütlelerinin kanatlarının yüzey alanına oranı, uçuş hızlarını belirleyen temel fiziksel özelliklerindendir. Bu orana kanat yükü denir. Uçan kuşların kanat yükleri ise genellikle 1-20 kg/m2 arasında değişir. Yüksek kanat yüküne sahip olan kuşların kütlelerini taşıyabilmek için daha hızlı uçması gerekir. Kütleleri küçük ve kanatlarının yüzey alanı geniş olan düşük kanat yüküne sahip kuşlar ise daha yavaş uçabilir. \n\nelmvilla/iStock\n\nAlbatroslar kanat yükü yüksek kuşlardır.\n\nKuşların uçuş amaçları da hızlarını etkiler. Kuşlar göç ederken normalde olduğundan daha yavaş uçar. Yiyecek ararken, avlanırken ya da avcıdan kaçarken normalde olduğundan daha hızlı uçabilirler. Örneğin normalde saatte 76 kilometre hızla uçan Pufla kazlarının hızı, avlarını takip ederken saatte 97 kilometreye kadar çıkabilir.\n\nLeopardinatree/iStock\n\nPufla kazı\n\nKuşların hızı, rüzgâr ve sürü uçuşu gibi dış etmenlere bağlı olarak da değişebilir. Örneğin bilim insanları rüzgârın uçuş yönlerine karşı estiği durumlarda kuşların hızlarını artırdıklarını, rüzgârın uçuş yönleri ile aynı yöne doğru estiği durumlarda ise hızlarını azalttıklarını belirledi. Sürü hâlinde uçan kuşların ise normalde olduğundan daha yavaş uçtukları gözlemlendi. \nHızları farklı etkenler nedeniyle değişse de yapılan araştırmalar kuşların genellikle saatte 16 ila 64 kilometre hızla uçtuğunu gösteriyor. Peki Dünya’nın en hızlı uçan kuşları hangileridir?\nDünyanın En Hızlı Uçan Kuşları \n\nJrleyland/iStock\nEn hızlı uçan kuşlar arasında yer alan gökdoğanlar, avlarını yakalamak için dalacakları zaman aşağı doğru uçuşa geçerek kanatlarını gövdelerine yaklaştırıp daha kapalı bir pozisyona getirir. Kuyruklarını ise kıvırıp ayaklarının arasına sokarlar. Bu şekilde yüzey alanlarını küçülterek vücutlarına etki eden hava direncini azaltırlar. Bu sayede dalış hızlarını saatte 322 kilometrenin üzerine çıkarabilirler. Gökdoğanların normal uçuş hızları ise saatte 64-96 kilometre arasında değişir.\n\nDorling Kindersley/Getty Images-Jerome Murray - CC/Alamy Stock Photo\nNormal uçuş sırasında en yüksek hıza ulaşan kuş türü ise ak boğazlı iğnekuyruktur. Ak boğazlı iğnekuyruğun normal uçuş hızı saatte yaklaşık 105 kilometredir.\n\nH_Yasui/iStock\nKaynaklar:\n\n\nhttps://web.stanford.edu/group/stanfordbirds/text/essays/How_Fast.html\n\n\nhttps://www.researchgate.net/publication/247605766_Optimal_Flight_Speed_of_Birds"
            }
        ]
    },
    {
        "id": "butun-dinozor-turleri-ayni-donemde-mi-yasadi",
        "conversations": [
            {
                "from": "soru",
                "value": "Bütün Dinozor Türleri Aynı Dönemde mi Yaşadı?"
            },
            {
                "from": "cevap",
                "value": "66 milyon yıl önce çapı 10-80 kilometre arasında olduğu tahmin edilen bir asteroit yeryüzüne çarptı. Çarpışma sonucu bugün Meksika’daki Yucatan Yarımadası’nda bulunan Chicxulub Krateri oluştu. İlk oluştuğunda çapı 180 kilometre olduğu tahmin edilen kraterin günümüzde büyük kısmı suyun altında. Uçabilen dinozorların dışındaki tüm dinozor türlerinin bu çarpışmadan sonra yok olduğu düşünülüyor.\n\nDinozorların Mesozoyik Zaman’da (günümüzden yaklaşık 252-66 milyon yıl önce) yaşadığı tahmin ediliyor. Ancak bütün dinozor türleri aynı anda yaşamadılar.\nMesozoyik Zaman, bilim insanları tarafından üç döneme ayrılıyor: 252-201 milyon yıl önce yaşanan Triyas Dönemi, 201-145 milyon yıl önce yaşanan Jura (Jurassic) Dönemi ve 145-66 milyon yıl önce yaşanan Kretase Dönemi. Bu üç dönemde farklı dinozor türleri varlıklarını sürdürdü.\nBilinen en eski dinozor türlerinden biri olan Coelophysis’in 225-190 milyon yıl önce yani Geç Triyas Dönemi’nde yaşadığı tahmin ediliyor.\n\nHızlı ve çevik bir dinozor olan Coelophysis, küçük sürüngenler ve böceklerle besleniyordu.\nTriyas Dönemi’nde yeryüzünde Pangea isimli tek bir süperkıta vardı. Dinozorlar bu kıtanın geneline yayılmış durumdaydı. Triyas Dönemi’nin sonuna doğru güçlü volkanik patlamalar ve depremler sonucu süperkıta parçalanmaya başladı. Böylece bazı dinozor türleri yok olurken bazı dinozor türleri de yeryüzünün farklı bölgelerine dağıldı.\nJura Dönemi’nde yaşayan ve otobur bir dinozor olan Stegosaurus’un soyu ise günümüzden 145 milyon yıl önce yok oldu.\n\nBüyük ve yavaş hareket eden bir dinozor türü olan Stegosaurus, kendini yırtıcılardan üzerinde sivri çıkıntılar bulunan kuyruğu sayesinde koruyordu.\nEn bilinen dinozor türlerinden biri olan Tyrannosaurus ise günümüzden 68-66 milyon yıl önce Geç Kretase Dönemi’nde yaşadı. Etobur bir dinozor olan Tyrannosaurus tüm zamanların en korkutucu hayvanlarından biri.\n\nBir aslandan üç kat daha güçlü olan Tyrannosaurus’un her biri 20 santimetre uzunluğunda 66 dişi vardı.\nKaynaklar:\n\nhttps://pubs.usgs.gov/gip/dinosaurs/together.html\nhttps://www.nhm.ac.uk/discover/dino-directory.html"
            }
        ]
    },
    {
        "id": "kuslar-nasil-ucar",
        "conversations": [
            {
                "from": "soru",
                "value": "Kuşlar Nasıl Uçar?"
            },
            {
                "from": "cevap",
                "value": "pchoui/iStock\nKuşlar da tıpkı uçaklar gibi havada uçarken aerodinamik kurallardan faydalanır. Aerodinamik kurallar dört temel kuvvetten oluşur. Bunlar itme, taşıma, sürüklenme ve ağırlık kuvvetleridir.\nKuşlar bütün vücutlarını saran hafif, pürüzsüz, sık ve geriye doğru yönlendirilmiş tüylere sahiptir. Ayrıca uzun tüylü kanatları ve yelpaze şeklinde kısa kuyrukları vardır. Bu aerodinamik özellikler sayesinde kuşlar, havanın oluşturduğu sürtünme kuvvetini azaltabilir. Uçuş kaslarını gövdeye bağlayan göğüs kemikleri (Sternum olarak da bilinir.) uçamayan omurgalı canlılara göre hayli geniştir. Bu sayede kuşlar kanatlarını güçlü bir şekilde çırparak itme kuvveti oluşturur.\nKuşların uçmasını sağlayan diğer bir özellik hafif olmalarıdır. Kuşların kemikleri ince ve boşluklu yapıdadır. Ayrıca uçamayan omurgalı canlılardaki hayli ağır olan çene kemiği ve dişler yerine gagaları vardır. Kuşlar bu özelikleri sayesinde ağırlıklarını azaltabilir.\n \n\n \nİnsan kemiği yapısı (sol) ve kuş kemiği yapısı (sağ)\nKuşlar uçarken havanın oluşturduğu sürtünme kuvvetini kanat çırptıklarında oluşan itme kuvvetiyle dengeler. Ağırlık kuvveti ise taşıma kuvvetiyle dengelenir. Taşıma kuvveti havanın kuşların kanatlarının üst tarafından alt tarafına göre daha hızlı geçmesi sonucu oluşan basınç farkıyla ortaya çıkar.\n \n\n \n\nKuşların kanatlarının üst tarafının ön ve arka kısmındaki mesafe, kanatlarının alt tarafının ön ve arka kısmındaki mesafeden daha fazladır. Bu nedenle aynı miktardaki hava, kanadın üst kısmından geçerken daha hızlı hareket eder ve düşük basınç oluşturur. Kanadın alt kısmından geçerken ise daha yavaş hareket eder ve daha yüksek basınç oluşturur. Bu duruma Bernoulli ilkesi denir. Uçaklar da aynı prensiple havada hareket eder.\n\nSally Bensusen/Science Photo Library\nPeki, Tüm Kuşlar Uçabilir mi?\n\npaulafrench/iStock\nHayır. Örneğin deve kuşu ve penguen gibi canlılar kuşlar sınıfında yer almalarına rağmen uçamaz. Bu kuşların kanatları vücut büyüklüklerine göre daha kısadır. Bu özellikleri uçmalarını güçleştirse de bu kuşların uçamamalarının en önemli sebebi, uçan kuşlardaki gibi uçuş kaslarını göğüs kemiklerine bağlayan omurgalarının olmaması ya da çok küçük olmasıdır. Bu yüzden bu kuşlar kanatlarını güçlü bir şekilde çırparak havada ağırlıklarını dengelemeleri için yeterli itme kuvveti oluşturmaz.\n \nKaynaklar:\n\nhttps://askabiologist.asu.edu/how-do-birds-fly\nhttps://www.sciencelearn.org.nz/resources/303-how-birds-fly"
            }
        ]
    },
    {
        "id": "betelgoz-yakinda-patlayacak-mi",
        "conversations": [
            {
                "from": "soru",
                "value": "Betelgöz Yakında Patlayacak mı?"
            },
            {
                "from": "cevap",
                "value": "Yıldızlar ağırlıklı olarak hidrojen ve helyumdan oluşan, ışık yayan ve gökyüzünde bir nokta hâlinde görünen plazma küreleridir. Yıldızların yaydığı ışık enerjisinin kaynağı nükleer füzyon tepkimeleridir. Örneğin Güneş nükleer füzyon tepkimeleriyle hidrojeni helyuma dönüştürerek ışık üretir.\nYıldızların kararlı bir yapıya sahip olmasını sağlayan iki etken vardır: parçacıklar arasındaki kütle çekim kuvveti ve nükleer tepkimelerin sebep olduğu basınç. Bir yıldızın yakıtı tükenmeye başladığında nükleer tepkimelerin sağladığı basınç azalır. Böylece yıldız kütle çekim etkisiyle içe doğru çökmeye başlar. Bu süreç süpernova olarak adlandırılan bir patlamayla sonlanır. Bilim insanları, süpernova patlamalarının ne zaman gerçekleşeceğini yıldızların kütlesine bakarak tahmin edebilir.\n\nSüpernova gerçekleştiren bir yıldız\nNASA\nBetelgöz, Güneş’ten yaklaşık 700 ışık yılı uzaklıkta, Güneş'in yaklaşık 950 katı büyüklüğünde ve 600 milyon km yarıçapa sahip kırmızı bir süperdev yıldızdır. Geçmişte Betelgöz de Güneş gibi füzyon tepkimelerinde hidrojen kullanıyordu. Hidrojen tükendikten sonraysa helyum yakmaya başladı. Yakıtı tükenmek üzere olan Betelgöz’ün önümüzdeki 100.000 yıl içinde patlaması öngörülüyordu. 2019 yılında ise Betelgöz aniden parlaklığını kaybetti.\nPeki, Betelgöz Yakında Patlayacak mı?\n\nNASA\nBir yıldızın parlaklığının aniden sönmesi yıldızın süpernova gerçekleştirmeye hazır olduğunu gösterebilir. Fakat Betelgöz patlamadı, birkaç ay sonra eski parlaklığına geri döndü. Peki, Betelgöz neden aniden solmuştu?\nBetelgöz gibi bazı büyük kütleli yıldızlar helyumu yakıt olarak tüketmeye başladığında nükleer tepkimelerin gerçekleştiği iç bölgelerde sıcaklık ve basınç da artmaya başlar. Artan sıcaklık ve basınç yıldızın büyümesine neden olur. Ancak büyüme ile birlikte basıncın düşmesiyle nükleer tepkimeler daha az gerçekleşmeye başlar ve yıldız yeniden küçülür. Bu durum iç basıncın ve nükleer tepkimelerin artmasına neden olur ve yıldız yeniden genişlemeye başlar. Bu şekilde tekrar tekrar büyüyüp küçülen yıldızlara “zonklayan yıldızlar” denir. Betelgöz de zonklayan yıldızlardan biridir ve 420 günlük periyotlarla büyür ve küçülür. Zonklayan yıldızların parlaklıkları da değişkenlik gösterir.\nBazı bilim insanları Betelgöz’ün solmasının zonklama sırasında meydana gelen sıradan olayların bir sonucu olduğunu düşünüyordu. Ancak NASA tarafından yapılan araştırmalar, Betelgöz’ün ani parlaklık kaybının sebebinin, yüzeyinde gerçekleşen bir patlama sonucu atmosferine dağılan plazmanın soğuyarak bir toz bulutu oluşturması ve bu bulutun Betelgöz’ün ışığının Dünya’ya ulaşmasını engellemesi olduğunu gösterdi.\n\nNASA\nBetelgöz’ün ne zaman patlayacağı tam olarak bilinmese de meydana gelecek süpernovanın kısa bir süreliğine tüm gökadayı aydınlatacak büyüklükte olacağı tahmin ediliyor.\nKaynaklar:\n\nhttps://www.gb.nrao.edu/~rmaddale/Education/OrionTourCenter/betelgeuse.html\nhttps://www.nasa.gov/feature/goddard/2020/hubble-finds-that-betelgeuses-mysterious-dimming-is-due-to-a-traumatic-outburst"
            }
        ]
    },
    {
        "id": "atmosferik-radyasyon-nedir",
        "conversations": [
            {
                "from": "soru",
                "value": "Atmosferik Radyasyon Nedir?"
            },
            {
                "from": "cevap",
                "value": "Dünya’nın etrafını saran azot, oksijen, argon, metan ve karbondioksit gibi gazlar ile su, toz, polen gibi havada asılı kalan küçük katı veya sıvı parçacıklardan oluşan yapıya atmosfer denir. Atmosfer su döngüsünde rol oynar, soluduğumuz oksijeni içinde barındırır, yerküreden yayılan ısısının bir kısmını geri yansıtır ve Güneş’ten gelen zararlı ışınların yerin yüzeyine ulaşmasını engeller. Bu sayede Dünya’nın yaşanabilir bir gezegen olmasına katkıda bulunur.\n\nAtmosfer canlıların solunumda kullandığı oksijeni içinde barındırır.\nRadyasyon ya da ışınım en genel anlamıyla bir kaynaktan yayılan enerjiyi ifade eder. Bu enerji alfa ve beta ışımalarında olduğu gibi madde parçacıkları ya da ışık tarafından taşınabilir. Işık ışınları uzayda yol alırken beraberlerinde elektrik ve manyetik alan da taşır. Bu yüzden ışık, elektromanyetik radyasyon olarak da adlandırılır. İvmelenen elektrik yükleri, yüksek enerjili (uyarılmış) atomlar ve atom çekirdekleri de elektromanyetik radyasyon yayar.\n\nIşık ışınları beraberinde elektrik ve manyetik alan taşır. Bu alanlar birbirine dik iki düzlemde salınır.\nGörünür ışık, radyo dalgaları, mikrodalgalar, kızılötesi, morötesi, X ve gama ışınları ışık tayfını oluşturur. Bu elektromanyetik radyasyon çeşitleri içerdikleri fotonların taşıdığı enerji miktarıyla birbirlerinden ayrılır.\nGüneş’ten yayılıp Dünya’nın atmosferine giren ışığın tamamı yeryüzüne ulaşmaz. Bir kısmı gaz molekülleri, su buharı ve aerosoller tarafından uzaya geri yansıtılır. Güneş ve Dünya arasındaki bu elektromanyetik enerji akışına atmosferik radyasyon denir.\n\nDünya ve Güneş arasındaki enerji akışı\nABD Enerji Bakanlığı\nMiktarı; bulutlardaki sıvı yoğunluğu, nem, sıcaklık, atmosferik gazlar, aerosoller, kara ve okyanus yüzeylerinin özelliklerine göre değişebilen atmosferik radyasyon, hava ve iklim olaylarının anlaşılması açısından büyük bir öneme sahiptir. \nSözlük:\nAerosol: Gaz içinde asılı kalan katı ve sıvı parçacıklar.\nElektrik alan: Elektronlar veya protonlar gibi yüklü parçacıkların kendi etraflarında oluşturduğu elektriksel etki.\nFoton: Işık ışınlarının içindeki enerji paketleri.\nManyetik alan: Elektrik yüklü parçacıkların hareketiyle oluşan manyetik etki.\nKaynaklar:\n\n\nhttps://scitechdaily.com/science-made-simple-what-is-atmospheric-radiation/\n\n\nhttps://www.e-education.psu.edu/meteo300/node/526\n\n\nhttps://www.energy.gov/science/doe-explainsatmospheric-radiation"
            }
        ]
    },
    {
        "id": "atmosferin-agirligi-altinda-neden-ezilmiyoruz",
        "conversations": [
            {
                "from": "soru",
                "value": "Atmosferin Ağırlığı Altında Neden Ezilmiyoruz?"
            },
            {
                "from": "cevap",
                "value": "detshana/iStock.com\n“Hava” kelimesini duyduğumuzda aklımıza ne gelir? Yağmur, kar, dolu gibi hava olayları mı yoksa mevsimsel sıcaklıklar mı? Aklımıza ne gelirse gelsin çoğumuz havayı soyut bir kavram gibi düşünürüz. Fakat havanın da bir kütlesi var.\nAtmosferi oluşturan gazların yani havanın %78’i azot, %21’i oksijendir. Geriye kalan %1’lik kısım ise argon, hidrojen, helyum, neon, metan, kripton, ksenon, karbondioksit ve ozon gibi gazlardan oluşur. Tüm bu gazların toplam kütlesi yaklaşık 5,1 katrilyon tondur (5,1x1018 kilogram). Bu da ortalama 5.100 kilogramlık 1.000.000.000.000.000 tane yetişkin Hint filinin kütlesi kadardır.  \n\nDünya Bu Kadar Ağırlığı Nasıl Taşıyor?\nAtmosferin ağırlığı yeryüzüne eşit olarak dağılır. Birim alana etki eden kuvveti ifade etmek için basınç terimi kullanılır. Deniz seviyesinde 0 °C sıcaklık altındaki açık hava basıncı “1 atmosfer” olarak tanımlanır. \nHava basıncı sebebiyle yeryüzündeki her bir 6,5 cm2lik alana etki eden kuvvet yaklaşık olarak 6,8 kilogram kütleli bir bovling topunun ağırlığına eşittir. Yani omzunuzda sadece 6,5 cm2lik bir alanda 6,8 kg’lık bir bovling topunun durduğunu hayal edebilirsiniz. Eğer hava sadece başımızın üzerinde olsaydı hiç kuşkusuz bu ağırlığın altında ezilirdik.\nAncak hava her yerdedir: başımızın üstünde, ayaklarımızın altında, kollarımızın ve bacaklarımızın etrafında ve hatta nefes aldığımız için vücudumuzun içinde. Bilim insanlarına göre atmosferin ağırlığı altında ezilmememizin sebebi, dışımızdaki hava içe doğru basınç uygularken vücudumuzda akciğer gibi hava dolu olan organlarımızın yanı sıra kan basıncının da dışa doğru bir basınç uygulaması.\nKaynaklar:\n\nhttps://wonderopolis.org/wonder/How-Much-Does-the-Sky-Weigh\nhttps://wtamu.edu/\nhttps://www.scienceworld.ca/resource/air/"
            }
        ]
    },
    {
        "id": "marsta-insanlarin-ihtiyac-duydugu-oksijen-nasil-elde-edilebilir",
        "conversations": [
            {
                "from": "soru",
                "value": "Mars’ta İnsanların İhtiyaç Duyduğu Oksijen Nasıl Elde Edilebilir?"
            },
            {
                "from": "cevap",
                "value": "İnsanlı Mars yolculuklarının önündeki en büyük engellerden biri, bu görevler için ihtiyaç duyulan yüksek miktardaki oksijenin nasıl elde edileceği. Örneğin astronotları Mars’a taşıyan bir uzay aracının dört kişilik mürettebatla Mars yüzeyinden fırlatılarak Dünya’ya geri dönmesi için 25 ton oksijene ihtiyaç var. Bu kadar yüksek miktarda oksijeni Dünya’dan Mars’a taşımak hayli zor. Bu nedenle Mars’ta bol miktarda bulunan karbondioksidi oksijene çevirebilen sistemlerin geliştirilmesi bu soruna çözüm olabilir.\nFotosentez yapabilen canlılar karbondioksidi ve suyu güneş enerjisi ile oksijene ve besin maddelerine dönüştürebiliyor. Mars’ın atmosferi ise büyük oranda (yaklaşık %96’sı) karbondioksitten oluşuyor.\n30 Temmuz’da Mars yolculuğuna başlayan ve 18 Şubat’ta Mars’a ulaşması planlanan NASA'nın Perseverance keşif aracında, Mars’ın atmosferindeki karbondioksidi oksijene dönüştürmek için tasarlanan MOXIE isimli bir cihaz bulunuyor.\n\nNASA/JPL-Caltech\nPerseverance keşif aracı\nCihaz, Mars’ın atmosferindeki gazları bir pompa yardımıyla çekiyor. Karbondioksidi elektrokimyasal olarak oksijen ve karbonmonokside ayrıştıran cihaz 800 ℃’de çalışıyor. Nikel alaşımlı malzemelerden üretilen parçalar gazların ısıtılmasını ve soğutulmasını sağlıyor. Dünyanın en hafif malzemelerinden biri olan aerojel ise termal yalıtım sağlıyor. Cihaz bir saatte 6-10 gram oksijen gazı üretebiliyor.\n\nNASA/JPL-Caltech\nMOXIE\nMars’ta sadece oksijenin değil insanların ihtiyaç duyabileceği başka maddelerin üretilmesini sağlayabilecek sistemler de geliştiriliyor.\nBerkeley ve Los Angeles’taki Kaliforniya Üniversitesinden araştırmacılar, Mars’ın atmosferindeki karbondioksidi ve Mars’ın kutup bölgelerinde bulunan donmuş hâldeki suyu güneş ışığı yardımıyla oksijene ve organik maddelere dönüştürebilen bir sistem geliştirdi. Bu, silisyumdan üretilen nanotellerden ve Sporomusa ovata türü bakterilerden oluşan hibrit bir sistem.\n\nPeidong Yang, UC Berkeley\nSilisyum nanoteller arasına yerleştirilmiş bakterilerden oluşan biyohibrit sistemin elektron mikroskobu altındaki görüntüsü\nSistem, güneş enerjisini %3,6 verimle kimyasal enerjiye dönüştürüyor. Araştırmacılar bu yöntemi kullanarak asetat olarak isimlendirilen bir organik madde türü üretti. Asetat; Mars’ta ihtiyaç duyulan yakıt, besin maddesi, ilaç ve yapı malzemelerinin üretilmesinde yapı taşı olarak kullanılabilir.\n\nNASA\nİleriki yıllarda Mars’ta insan kolonilerinin kurulması isteniyorsa insanların hayatlarını devam ettirmesini sağlayacak temel ihtiyaçların (örneğin suyun, oksijenin, besin maddelerinin) yerel kaynaklardan elde edilmesi hayli önemli."
            }
        ]
    },
    {
        "id": "denizlerin-kara-deligi-girdaplar-nasil-olusur",
        "conversations": [
            {
                "from": "soru",
                "value": "Denizlerin Kara Deliği Girdaplar Nasıl Oluşur?"
            },
            {
                "from": "cevap",
                "value": "Nopasorn Kowathanakul/Moment Open/Getty Images\nDaha önce hiç su dolu bir lavabonun veya küvetin tıpasını çektiniz mi? Eğer çektiyseniz tıpa çıktıktan sonra suyun dönerek giderden aktığını hatta giderin etrafındayken daha da hızlanarak hortuma benzer bir şekil oluşturduğunu fark etmişsinizdir. Peki bu bir hortum mu? Tabii ki hayır! Bu bir girdap. Çokça tanık olduğumuz bu durum doğada da sıklıkla gerçekleşir.\nGirdap Nedir? Girdap Nasıl Oluşur?\nAkıntı, suyun kütleler hâlinde bir yerden başka bir yere hareket etmesidir. Yer çekimi, şiddetli rüzgârlar, gelgitler, sıcaklık ve deniz suyunun yoğunluğundaki değişimler gibi farklı nedenlerle oluşabilen akıntıların çoğu tek yönde ve hızla ilerler.\nFarklı yönlerde ilerleyen iki veya daha fazla akıntı karşılaştığında birbirine çarpar ve dairesel bir şekilde birbirinin etrafında dönmeye başlar. Böylece girdaplar ortaya çıkar. Bir girdaptaki su moleküllerinin hareketleri yer çekimi tarafından belirlenir.  Yer çekimi kuvveti suyun üzerinde bir basınç oluşturarak su moleküllerini merkeze doğru çeker. \n\nGirdabın merkezine doğru inildikçe suyun derinliği arttığı için suyun üzerindeki basınç artar. Bu durum daha çok su molekülünün girdabın merkezine doğru çekilmesine neden olur. Bu noktada basınç yüksek olduğundan girdabın hızı düşüktür. Suyun yüzeyinde ise basınç daha düşük olduğundan su molekülleri merkezden uzaklaşır ve daha geniş bir alana yayılır. Burada girdabın hızı yüksektir. Suyun yüzeyinde merkezden uzaklaşan su molekülleri girdabın boşluğunu oluşturur.\nGirdaplar Tehlikeli midir?\nÇoğu girdap tehlikeli değildir. Fakat çok büyük, güçlü ve şiddetli girdaplar da oluşabilir. Bunlara maelstroms denir. Bu girdaplar genellikle boğaz gibi, su kütlelerinin dar bir yerden geçtiği, alanlardaki akıntıların karşı karşıya gelmesiyle oluşur. Dünyanın en güçlü girdapları genellikle Norveç'in kuzeyindeki Saltstraumen Boğazı'nda görülür. Bu boğazda her altı saatte bir çapı 10.000 metreye ulaşabilen girdaplar meydana gelir. Güçlü akıntıların oluşturduğu bu girdaplar etrafındaki nesneleri içine çekebilir.\n\nLingbeek/E+/Getty Images\n\nSaltstraumen Boğazı’ndaki maelstroms girdabı\n\nGirdaplar Nerede Oluşur? Girdaplar Her Yerde Oluşur mu?\nGirdaplar dere, nehir ve deniz gibi suyun aktığı her yerde oluşabilir. Hatta yapay şelale ve barajların dibinde de girdaplar görülebilir.\n\nJoannis S Duran / Freelance Photographer/Moment Open/Getty Images\n\nNiagara Nehri’nde oluşan bir girdap\n\nGirdaplar her ne kadar büyüleyici bir doğa olayı olsa da deniz veya okyanus gibi büyük su kütlelerinde yüzerken daima tetikte olmak gerekir. Çünkü bazı girdaplar çok tehlikelidir ve boğulmaya neden olabilirler. \nGirdaplara fiziksel olarak hayli benzer bir diğer doğa olayı ise hortumlardır. Yapay bir hortumun nasıl oluşturabileceğini Tasarla ve Yap köşemizde bulunan “Yapay Hortum Oluşturalım” etkinliğimizden öğrenebilirsiniz.\nKaynaklar:\n\nhttps://oceanexplorer.noaa.gov/facts/currents.html\nhttps://www.phenomena.org/ocean/whirlpool/\nhttps://wonderopolis.org/wonder/What-Is-a-Whirlpool\nhttps://www.britannica.com/science/whirlpool"
            }
        ]
    },
    {
        "id": "dijital-asistanlar-konusmalarinizi-surekli-dinliyor-mu",
        "conversations": [
            {
                "from": "soru",
                "value": "Dijital Asistanlar Konuşmalarınızı Sürekli Dinliyor mu?"
            },
            {
                "from": "cevap",
                "value": "Her geçen gün yaygınlaşan dijital asistanları telefonumuzda, evimizde, arabalarımızda kullanıyoruz. Konuşarak iletişim kurduğumuz dijital asistanlar bizim için internette arama yapıyor, gitmek istediğimiz yer için yol tarifi veriyor ya da bizim için alışveriş listesi oluşturuyor. Ancak kullanıcıların bu uygulamaların güvenilir olup olmadığı, özellikle sesle komut verilen dijital asistanların konuşmalarını sürekli olarak dinleyip dinlemediği konusunda endişeleri var.\nDijital asistanlar belirli kelimeler ile aktif hâle geçiyor. Şu an en sık kullanılan dijital asistanlardan Google Asistant, “OK, Hey ya da Hi Google”; Apple Siri, “Hey, Siri”; Amazon Alexa, “Alexa, Amazon, Echo, Computer”; Microsoft Cortana ise “Cortana” denildiğinde uyku modundan çıkıp sizi dinlemeye başlıyor. \nNortheastern Üniversitesi ve Londra Kraliyet Kolejinden bilim insanları, dijital asistanların aktif olmadığı zamanlarda kullanıcıları dinleyip dinlemediğini belirleyebilmek için bir araştırma yaptı.\nAraştırmacılar bunun için çok fazla diyalog içeren 12 tane popüler TV dizisi seçti ve bu dizilerdeki konuşmalar sırasında dijital asistan uygulamalarının aktif hâle geçip geçmediğini belirledi. Sonuçta deneyde kullanılan dijital asistanların hiçbirinin sürekli olarak kullanıcıların seslerini kaydettiğini gösteren kanıtlara ulaşılamadı. Ancak cihazların kısa süreliğine olsa da sık sık hatalı olarak aktif hâle geçtiği belirlendi. Cihazlar hatalı olarak uyku modundan çıktıktan sonra aktif şekilde kaldıkları süre ise 8-10 saniye arasında değişiyor.\n\nDijital asistan uygulamalarının hatalı olarak aktif hâle geçmesini sağlayan en belirgin iki sebep ise konuşmanın net olmaması (örneğin ana dili İngilizce olmayan bir kişinin İngilizce ifadeleri doğru şekilde telaffuz edememesi) ya da konuşan kişinin cihaza uzak olması nedeniyle cihaza ulaşan ses düzeyinin düşük olması.\nAyrıca araştırmacılar dijital asistan uygulamalarının uyku modundan çıkmasını sağlayan gizli bir kelime olduğu ile ilgili de bir kanıt bulamadıklarını söylüyor.\nBilgisayar korsanlarının ya da dolandırıcıların dijital asistanlara erişmesi kredi kartı bilgilerinize, internet şifrelerinize ya da kişisel bilgilerinize ulaşmalarını sağlayabilir. Bu nedenle diğer teknolojik cihazları ya da uygulamaları kullanırken olduğu gibi dijital asistan uygulamalarının gizlilik ve güvenlik ayarlarını kontrol etmeyi unutmayın."
            }
        ]
    },
    {
        "id": "kuasar-nedir",
        "conversations": [
            {
                "from": "soru",
                "value": "Kuasar Nedir?"
            },
            {
                "from": "cevap",
                "value": "Kuasarlar her ne kadar aşırı derecede parlak olsalar da çok uzak oldukları için sıradan teleskoplarla görülmeleri çok zordur. İlk kuasarlar 1950’lerde radyo teleskoplarıyla yapılan çalışmalar sırasında keşfedilmişti. Gözlemler, gökyüzünde çok güçlü radyo dalgası kaynaklarının olduğunu gösteriyordu. Ancak optik teleskoplarla yapılan çalışmalar sırasında çoğu zaman bu radyo dalgası kaynakları tespit edilemiyor, bazen de yıldız benzeri noktasal bir ışık kaynağı görülüyordu. Bu gök cisimlerine ilk olarak “yıldız benzeri radyo dalgası kaynağı” adı verildi. Kuasar terimi de bu ifadenin İngilizce karşılığının kısaltılmasıyla türetildi. Her ne kadar tespit edilen ilk kuasarların tamamı güçlü radyo dalgası kaynakları olsalar da yüksek miktarda radyo dalgası yaymak kuasarların genel bir özelliği değildir. \nGelişmiş teleskoplarla yapılan gözlemler kuasarların gök adaların merkezinde yer aldığını gösterir. Kuasarların yaydığı aşırı miktarda yüksek enerjinin kaynağı, içinde bulundukları gök adanın merkezindeki kara deliği çevreleyen yoğun madde bulutudur. Kütlesi Güneş’inkinin milyonlarca hatta milyarlarca katı olan kara deliğin çekimine kapılan elektrik yükleri ivmelendikçe ışıma yapar. Böylece sıradan gök adalardan yüzlerce kat daha parlak olan kuasarlar ortaya çıkar."
            }
        ]
    },
    {
        "id": "fosiller-nasil-olusur",
        "conversations": [
            {
                "from": "soru",
                "value": "Fosiller Nasıl Oluşur?"
            },
            {
                "from": "cevap",
                "value": "Snowshill/iStock.com\nFosil Nedir?\nBir canlı öldüğünde çoğunlukla çürür ve uzun zaman sonra geride hiçbir iz kalmaz. Ancak koşullar uygun olduğunda bir fosil oluşabilir. Fosilleşme birden fazla farklı şekilde gerçekleşse de bunlardan en yaygını “permineralizasyon” adı verilen fosilleşme türüdür.\nBu fosilleşme türünün gerçekleşebilmesi için öncelikle ölen organizmanın üzerinin hızlı bir şekilde kum veya çamurla kaplanması gerekir. Bunun gerçekleşmesi için en uygun koşullar karadan ziyade deniz tabanında oluşur. Çünkü fiziksel ve kimyasal ayrışma sonucu sürekli karadan denize taşınan tortullar deniz tabanında birikir ve ölen organizmaların korunmasına yol açarlar.\n\n \nOkyanus tabanında fosilleşen bir organizma\nFosiller Nasıl Oluşur?\nMikroorganizmalar, ölen canlıların çoğunlukla organik maddelerden oluşan yumuşak dokularının hızla çürümesini yani kimyasal olarak parçalanmasını sağlar. Çoğunlukla inorganik maddelerden oluşan kemik ya da kabuk ise kolayca çürümez ve üzerleri tortullarla örtülür. Ölü organizmanın üzerinde biriken tortul miktarı arttıkça kendi ağırlığı altında sıkışan bu birikintiler zamanla kemik ve kabuklarla birlikte katılaşır. Yer altı sularında çözünmüş hâlde bulunan kalsiyum, demir ve silisyum gibi mineraller ölmüş canlının kalıntılarındaki boşluklara dolar ve burada kristalleşir. Bu şekilde zamanla taşlaşan organizma fosilleşmiş olur.\n\n7activestudio/iStock.com\nKemiğin boşluklu yapısı süngerimsi kemikten gelir.\n \nSözlük:\nOrganik madde: Yapısında genellikle karbon-hidrojen bağları bulunan maddedir. Örneğin karbonhidrat, yağ, protein, nükleik asit, enzim, vitamin ve hormonlar birer organik maddedir.\nİnorganik madde: Yapısında genellikle karbon-hidrojen bağları bulunmayan maddedir. Örneğin tuz ve su birer inorganik maddedir.\nKaynaklar:\n\nhttps://www.smithsonianmag.com/smithsonian-institution/how-do-fossils-form-1-180972340/\nhttps://www.sciencenewsforstudents.org/article/explainer-how-fossil-forms\nhttps://ucmp.berkeley.edu/paleo/fossilsarchive/permin.html#:~:text=One%20of%20the%20common%20types,and%20some%20minerals%20replace%20them."
            }
        ]
    },
    {
        "id": "dunyanin-yasi-nasil-tahmin-ediliyor",
        "conversations": [
            {
                "from": "soru",
                "value": "Dünya’nın Yaşı Nasıl Tahmin Ediliyor?"
            },
            {
                "from": "cevap",
                "value": "Kimyasal formülü ZrSiO4 olan zirkon; zirkonyum, silisyum ve oksijen atomlarından oluşan bir mineraldir. Doğadaki pek çok malzeme gibi zirkon mineralleri de tamamen saf değildir. Kristal yapı oluşurken zirkonyum atomlarının olması gereken yerlere bazen uranyum atomları da girer. Bu radyoaktif uranyum atomları zaman içinde bozunarak kurşuna dönüştüğü için zirkon minerallerinin içinde kurşun atomlarına da rastlanır.\n\nZirkon minerali\nBir zirkon mineralinin içindeki kurşun oranına bakarak mineralin günümüzden ne kadar zaman önce oluştuğunu tahmin etmek mümkündür. Çünkü, kimyasal özellikleri birbirine benzemediği için, mineralin oluşumu sırasında bazı zirkonyum atomlarının yerini kurşun atomlarının alması mümkün değildir. Yani yeni oluşmuş bir zirkon mineralinde hiç kurşun bulunmaz. Yaşlı zirkon minerallerinin içindeki kurşun atomlarının tamamının kaynağı, başlangıçta kristal yapıya karışıp zamanla bozunan uranyum atomlarıdır. Dolayısıyla bir zirkon mineralinin içindeki kurşun oranı ne kadar fazlaysa mineral o kadar yaşlı demektir. Uranyum atomunun bozunma dinamikleri hakkındaki bilgiler kullanılarak bir zirkon mineralinin günümüzden ne kadar süre önce oluştuğu hesaplanabilir.\n\nZirkon mineralinin kristal yapısı. Materialscientist at English Wikipedia, CC BY-SA 3.0, Link\nBugüne kadar yeryüzündeki en yaşlı zirkon mineralleri Avusturalya’da keşfedildi. Uranyum-kurşun tarihlendirme yöntemi kullanılarak yapılan tahminlere göre bu minerallerin yaşı yaklaşık olarak 4,374 milyar yıl. Yeryüzündeki bir mineralin yaşı Dünya’nın kendisinden daha büyük olamayacağı için Dünya’nın yaşı da en az 4,374 milyar yıl olmalıdır."
            }
        ]
    },
    {
        "id": "fiber-optik-kablolar-okyanus-tabanina-nasil-doseniyor",
        "conversations": [
            {
                "from": "soru",
                "value": "Fiber Optik Kablolar Okyanus Tabanına Nasıl Döşeniyor?"
            },
            {
                "from": "cevap",
                "value": "Günümüzde kablosuz iletişim her geçen gün yaygınlaşsa da kullandığımız internetin yaklaşık %95’i okyanus tabanındaki fiber optik kablolar aracılığıyla taşınıyor.\nFiber optik kablolarda veri taşıyıcısı ışıktır. Işık çok ince cam iplikçiklerin içinde yansıyarak ilerlerken verinin kaybolmadan uzun mesafeler boyunca taşınmasını sağlar. Fiber optik kablolarla veri çok yüksek hızda aktarılabilir. Bir fiber optik kablonun çapı ortalama 0,125 milimetredir yani kalınlığı bir saç telinin iki katı kadardır.\n \n \nAslında verilerin kıtalar arasında denizin altından geçen kablolar aracılığıyla taşınması yeni bir teknoloji değil. 1858’de ilk defa bir telgraf mesajı kıtalar arasına döşenen bakır teller aracılığıyla taşınmıştı.\nPeki, çok uzun ve ince fiber optik kablolar çok derinlerdeki okyanus tabanına nasıl döşeniyor? Bunun için özel kablo döşeme gemileri kullanılıyor.\n\nFiber optik kablo döşeme gemisi bir ucu karadaki istasyonda bulunan kabloyu açık denize doğru uzatır. Bu sırada kabloya belirli aralıklarla bağlanan şamandıralar kablonun batmasını önler. \n\nGemi açık denizde ilerledikçe şamandıralar kaldırılarak kablonun deniz tabanına batması sağlanır. \n\nAçık denizde çok uzun mesafeler katedildikten sonra ikinci istasyona ulaşılır. Döşenen kablonun ucu ikinci istasyondaki kabloyla uygun şekilde bir araya getirilir.\n\nOkyanus tabanına döşenen fiber optik kablolarda bir hasar ortaya çıkması durumunda kablo tamir gemileri kullanılarak hasar giderilir. Ancak fiber optik kablolar için asıl tehlike açık denizde değil kabloların karaya yakın döşendiği bölgelerdedir. Çünkü özellikle balıkçılık yapılan karaya yakın bölgelerde ağlar ve çapalar kabloların kopmasına yol açabilir. Bu nedenle deniz tabanının yumuşak olduğu bölgelerde kablolar deniz tabanına gömülür. Deniz tabanının sert olduğu bölgelerde ise kabloların dışında koruyucu ekipmanlar bulunur.\nKaynaklar:\n\n\nhttps://www.howitworksdaily.com/how-are-deep-sea-cables-laid/\n\n\nhttps://www.marineinsight.com/guidelines/how-undersea-cables-are-laid-by-cable-ships/\n\n\nhttps://phys.org/news/2017-12-internet-snip-undersea-fiber-optic-cables.html \n\n\nhttps://phys.org/news/2015-11-wi-fi-world-internet-undersea-cables.html"
            }
        ]
    },
    {
        "id": "neden-bazen-ucaklar-yan-bir-sekilde-inis-yapar",
        "conversations": [
            {
                "from": "soru",
                "value": "Neden Bazen Uçaklar Yan Bir Şekilde İniş Yapar?"
            },
            {
                "from": "cevap",
                "value": "Uçak yolculukları sizde gerginliğe neden oluyorsa rüzgârlı havalarda uçmak daha da endişe verici olabilir. Özellikle de iniş sırasında pistin doğrultusuna göre uçağa yandan gelen şiddetli bir rüzgâr varsa...\n\nSakin havalarda uçaklar iniş sırasında pist doğrultusunda alçalır. Yaklaşma sırasında uçağın hızı ve yüksekliği yavaş yavaş azaltılır. Piste temas etmeden önce uçağın burnu biraz yukarı kaldırılır. Yere temas ettikten sonra uçak yavaşlayarak durur. Ancak pistin doğrultusuna göre yandan şiddetli bir rüzgâr esiyorsa, yan rüzgâr iniş sırasında uçağın doğrultusunun değişmesine neden olur. Bu durumda eğer rüzgârın açısı ve şiddeti izin verilen sınırların içindeyse, pilotlar pist doğrultusunda düz bir şekilde değil, rüzgârın açısına göre sağa ya da sola eğimli bir şekilde piste yaklaşır. Bu sayede uçağın burun kısmı yan rüzgâra doğru yönelmiş hâldeyken, uçağın gövdesi pist doğrultusunda düz bir şekilde ilerleyebilir.\n\nWikipedia C BY-SA 3.0\nBu şekilde iniş yaparken uçağın iniş takımları yere temas etmeden hemen önce pilotlar uçağın burnunun yönünü pist doğrultusu ile aynı olacak şekilde düzeltir. \n\nPilotlar kokpitin içindeki dümen pedalı ile uçağın kuyruğundaki küçük kanatçığı hareket ettirerek uçağın burnunun yönünü sağa ya da sola doğru değiştirebilir.\nKaynaklar:\n\nhttps://www.faasafety.gov/gslac/ALC/course_content.aspx?cID=34&sID=167&preview=true\nhttps://www.aopa.org/training-and-safety/students/solo/skills/crosswind-landings\nhttps://www.popsci.com/story/technology/planes-landing-crosswinds/\nhttps://www.wired.com/story/plane-landing-crosswinds/"
            }
        ]
    },
    {
        "id": "sabun-ile-deterjan-arasinda-ne-fark-var",
        "conversations": [
            {
                "from": "soru",
                "value": "Sabun ile Deterjan Arasında Ne Fark Var?"
            },
            {
                "from": "cevap",
                "value": "Sabun ve sentetik deterjanlar, suda çözünerek farklı yüzeylerdeki kirleri temizleyen maddelerdir. Yüzeylerdeki kirlerin uzaklaştırılması basit bir işlem gibi görünse de farklı aşamaları olan karmaşık kimyasal bir süreçtir. Ayrıntılar için Sabun Nasıl Temizler? yazımızı okuyabilirsiniz.\nSabun ve sentetik deterjanları oluşturan moleküllerin her ikisinde de suyla etkileşen (hidrofilik olarak isimlendirilir) ve suyla etkileşmeyen (hidrofobik olarak isimlendirilir) bölümler vardır. Moleküldeki suyla etkileşen bölümler sabunun ve deterjanın suda çözünmesini sağlarken, suyla etkileşmeyen bölümler kiri çözer.\n\nSabun yağ asitlerinin bir baz ile tepkimeye girmesi sonucu oluşur. Sabun insanlar tarafından çok eski zamanlardan beri temizlik amacıyla kullanılıyor. Geçmişte bu amaçla hayvansal ya da bitkisel yağlar ile suda bekletildiğinde bazik özellik gösteren kül gibi doğal malzemelerden yararlanılıyordu. Ancak geleneksel sabunların asitlik derecesi düşüktür yani bazik özellik gösterirler. Sabunun asitlik derecesinin yükselmesine neden olan kirleticiler ve suyun sertlik düzeyinin yükselmesine neden olan kalsiyum ve magnezyum gibi iyonlar, sabunun suda katı birikintiler oluşturmasına ve temizleme özelliğinin azalmasına neden olur.\nBu sorunların üstesinden gelebilmek için 1900’lü yılların başında sentetik deterjanlar üretildi. Deterjanlar bulaşık, çamaşır, yüzey temizliği gibi farklı amaçlarla kullanılabilir. Deterjanların içeriği kullanım amaçlarına göre değişiklik gösterebilir. Deterjanlar asitlik derecesindeki değişiminden daha az etkilenir. Günümüzde sentetik deterjanların en yaygın kullanılan ham maddesi petrol ürünlerinden elde edilir.\nKaynaklar:\n\nhttps://www.britannica.com/science/soap\nhttps://chem.libretexts.org/Bookshelves/Organic_Chemistry/Supplemental_Modules_(Organic_Chemistry)/Lipids/Properties_and_Classification_of_Lipids/Soaps_and_Detergents"
            }
        ]
    },
    {
        "id": "asi-vucudumuzu-hastaliklardan-nasil-korur",
        "conversations": [
            {
                "from": "soru",
                "value": "Aşı Vücudumuzu Hastalıklardan Nasıl Korur?"
            },
            {
                "from": "cevap",
                "value": "Bazı bakteriler ve virüsler sağlıklı hücrelerimizi kullanarak çoğalır. Enfekte olan sağlıklı hücreler zarar görür. Vücudumuzdaki bakteri ve virüsler belirli bir sayıya ulaştığında ise hasta oluruz. Aşı, hastalık yapıcı bakteri ve virüslere karşı vücudumuzu koruyan bir tedavi yöntemidir. Bütün hastalıkların bir aşısı olmasa da bugüne kadar pek çok hastalığa karşı aşı geliştirilmiştir. Peki aşı vücudumuzu hastalıklardan nasıl korur?\nVücudumuzda hastalık yapıcı bakterilere ya da virüslere karşı savaşan ve onları yok eden bazı hücreler bulunur. Bu hücrelere bağışıklık sistemi hücreleri denir. Bağışlık sistemi hücreleri beyaz kan hücreleri tarafından üretilir. Antikor da bağışıklık sistemi hücrelerinden biridir. Antikorlar bakteri ve virüs gibi hastalık yapıcı etmenleri yüzeylerindeki antijen olarak isimlendirilen moleküller sayesinde tanır ve yok eder.\n \n\n \nBir çeşit protein olan antikorların şekilleri Y harfine benzer. Antikorların antijenlerle anahtar-kilit ilişkisine benzer bir yapı kurmalarını sağlayan, proteinden oluşan özel bölgeleri vardır. Bu bölgelere paratop denir. Antijenlerin de antikorlarla etkileşime girdiği belirli bölgeleri vardır. Bu bölgelere de epitop denir. Paratop ve epitop birbirine yaklaştığında moleküllerdeki artı (+) ve eksi yüklü (-) bölgeler arasında elektriksel etkileşim ortaya çıkar. Bu sayede antikorun paratopu ve antijenin epitopu birbirine zayıf bir şekilde tutunur. Bir anlamda antijen ve antikorlar birbirlerini “tanımış” olur.\n\nAşı, hastalık yapıcı bakteri ve virüsler kullanılarak üretilir. Aşı olduğumuzda bağışıklık sistemimiz uyarılır ve vücudumuzdaki antikorların antijeni tanıması sağlanır. Aşının içindeki antijen hastalık yapacak kadar güçlü olmasa da bağışıklık sistemi bu antijeni artık tanıdığı için bir dahaki karşılaşmasında antikorların daha hızlı üretilmesini sağlar. Bu şekilde vücudumuz hastalığa karşı bağışıklık oluşturur.\n \nKaynaklar:\n\nhttps://www.urmc.rochester.edu/encyclopedia/content.aspx?ContentTypeID=160&ContentID=35\nhttps://www.ncbi.nlm.nih.gov/pmc/articles/PMC2581910/pdf/blt-05-227.pdf\nhttps://www.newscientist.com/term/how-do-vaccines-work/"
            }
        ]
    },
    {
        "id": "neden-marsa-ya-da-baska-gezegenlere-her-istedigimiz-zaman-gidemiyoruz",
        "conversations": [
            {
                "from": "soru",
                "value": "Neden Mars’a ya da Başka Gezegenlere Her İstediğimiz Zaman Gidemiyoruz?"
            },
            {
                "from": "cevap",
                "value": "Bunun nedeni, uydumuzu Dünya’dan Mars’a veya diğer gezegenlere gitmek için en az yakıt harcayacağımız yörüngeye oturtmak istememiz. Bu tür yörüngeleri tercih ederek hedefimize daha geç ulaşsak da, kısıtlı fırlatma kütlemizi yakıt için kullanmak yerine ölçüm cihazları gibi “faydalı yük”leri daha fazla taşıyabiliriz.\n\nBunu yapabilmek için Dünya ile Mars’ın birbirlerine göre belirli bir doğrultuda olduğu zamanı beklememiz gerekiyor. İkisi de Güneş çevresinde döngüsel bir hareket yapan Mars ve Dünya arasındaki bu özel doğrultu ancak 780 günde bir tekrarlanıyor (ki buna da “kavuşum dönümü” ya da “sinodik periyot” deniyor).\nÖzetle, her istediğimiz zaman Mars’a gidebiliriz ama daha az yakıt harcayıp daha çok bilimsel araştırma yapmak istiyorsak doğru zamanı beklememiz gerekiyor.\nDoğru zamanı bekleyip uydumuzu fırlattıktan sonra, uydumuz öncelikle Dünya yörüngesinde kısa bir zaman geçiriyor. Biz de bu sırada uydumuzdaki sistemlerin düzgün çalışıp çalışmadığını kontrol ediyoruz. Daha sonra uydumuzu çok çabuk bir şekilde hızlandırıp Dünya çevresindeki yörüngesinden çıkaracak hiperbolik -yani Dünyaya geri gelmeyecek ve uzaklaşacak- yörüngeye yerleştiriyoruz. Dünya'dan uzaklaştıkça Dünya’nın uydumuz üzerindeki kütleçekim etkisi azalıyor. Dünya’dan yaklaşık 1 milyon km uzaklaştığında, Dünya’nın uydumuz üzerindeki kütleçekim etkisi Güneş’inki ile eşitleniyor. Bu aşamadan sonra üzerindeki en büyük kütleçekim kuvveti Güneş’inki olduğu için uydumuzun artık Güneş etrafındaki eliptik bir yörüngede hareket ettiğini söyleyebiliriz.\n\nUydumuz Mars’a 578.000 km kadar yaklaştığında Mars’ın kütleçekim kuvveti Güneş’inkinden daha etkili olmaya başlıyor. Bu aşamada uydumuzun Mars yakınından geçip gidecek hiperbolik bir yörüngede olduğu söylenebilir. Bu durumda Mars çevresindeki eliptik ya da dairesel bir yörüngeye yerleşebilmesi için uydumuzu bir frenleme manevrası ile yavaşlatmamız gerekiyor. Böylece uydumuz Mars etrafındaki görev yörüngemize ulaşmış oluyor.\n\nNASA Ames Research CenterTrajectory Browser\nDünya, Güneş etrafındaki yörüngesini 365 günde tamamlar yani yörünge periyodu 365 gündür. Mars’ın yörünge periyodu ise 687 gündür. Dünya ile Güneş arasındaki mesafe 1 AB (yani yaklaşık 150 milyon km) iken, Mars ile Güneş arasındaki mesafe 1,52 AB'dir.\n \nYazar Hakkında:\nDr. Egemen İmre\nUydu Sistem Mühendisi"
            }
        ]
    },
    {
        "id": "gunes-cok-sicakken-uzay-neden-cok-soguktur",
        "conversations": [
            {
                "from": "soru",
                "value": "Güneş Çok Sıcakken Uzay Neden Çok Soğuktur?"
            },
            {
                "from": "cevap",
                "value": "Güneş, Dünya’nın da içinde bulunduğu Güneş Sistemi’nin merkezinde yer alır. Işık ışınlarının etrafa yayıldığı ışıkküre katmanının sıcaklığı yaklaşık 5500°C’yken Güneş’in çekirdeğinin sıcaklığı 15.000.000°C’dir. Uzayın ortalama sıcaklığı ise -270,4°C civarındadır. Peki ama Güneş bu kadar sıcakken uzay neden çok soğuktur?\nBu soruyu cevaplayabilmek için ilk olarak ısının nasıl yayıldığını anlamamız gerekir. Isı ışıma, iletim ve konveksiyon olmak üzere üç yolla yayılır.\nGüneş’teki enerji, Güneş’in çekirdeğinde gerçekleşen nükleer füzyon tepkimeleri sonucu oluşur. Bu süreçte hidrojen çekirdekleri helyuma dönüşür. Atmosferdeki gazlar Güneş’ten ışıma yoluyla gelen enerjiyi soğurur. Isınan gazlar çarpışarak birbirlerine enerji aktarır. Isının bu şekilde transferine ısı iletimi denir. Isının iletim yoluyla yayılmasına günlük hayattan şöyle bir örnek verebiliriz: İçinde sıcak su bulanan bir bardağa metal bir kaşık koyarsanız bir süre sonra kaşığın ısındığını ve elinizin hafifçe yandığını hissederseniz.\nIsının yayılmasını sağlayan bir diğer yöntem ise konveksiyondur. Sıvı ya da gaz maddeler ısıtıldığında yapılarındaki moleküllerin kinetik enerjisi artar ve daha hızlı hareket etmeye başlarlar. Moleküller daha hızlı hareket ettikçe birbirlerinden uzaklaşır. Bu da ısınan bölgenin hacminin artmasına neden olur. Yoğunluğu azalan bölgedeki moleküller yukarı doğru sürüklenir. Böylece ısı enerjisi sıcak ortamdan soğuk ortama taşınır. Turizm bölgelerinde sıkça karşılaştığımız sıcak hava balonlarının yükselmesi için konveksiyon yönteminden yararlanılır.\n\nUzayın yoğunluğu çok düşük yani moleküller arasındaki mesafe çok fazla olduğu için uzaydaki moleküller birbirleriyle nadiren çarpışır. Bu yüzden ışık ışınlarını soğurarak enerji kazansalar bile bu enerjiyi birbirlerine aktaramazlar. Ayrıca kütleçekiminin çok zayıf olduğu ortamlarda konveksiyon da önemsizdir. Dolayısıyla uzayda ısı enerjisi iletim ya da konveksiyon yoluyla değil sadece ışıma yoluyla yayılır. Sonuç olarak Güneş’ten ya da başka bir yıldızdan yayılan ışınları soğurarak enerji kazanan moleküllerin bulunduğu bölgelerin dışında uzay çok soğuk kalır.\n \nKaynaklar:\n\nhttps://solarsystem.nasa.gov/solar-system/sun/in-depth/  \nhttps://link.springer.com/content/pdf/10.1007%2Fs12217-017-9555-8.pdf\nhttps://www.popsci.com/why-is-space-cold-sun-hot/"
            }
        ]
    },
    {
        "id": "uzay-calismalari-koronavirus-salginindan-nasil-etkilendi",
        "conversations": [
            {
                "from": "soru",
                "value": "Uzay Çalışmaları Koronavirüs Salgınından Nasıl Etkilendi?"
            },
            {
                "from": "cevap",
                "value": "Salgının etkileri arttıkça uydu test ve entegrasyonu gibi doğrudan uydunun başında olması gereken ekipler dışındaki kişiler evden çalışmaya başladı. Tabii bu da iş veriminin düşmesine yol açtı. \nUydu projeleri, çoğunlukla birçok ülkeden çok sayıda şirketin veya kurumun ortak çalışmasıyla yürütülür. Bu tür projelerde zaman zaman geniş katılımlı yüz yüze toplantılar yapılması gerekir. Ancak salgın sürecinde bu toplantılar iptal edildi veya ertelendi. Dolayısıyla birçok projede gecikmeler yaşanması ve bütçe artışları şimdiden kaçınılmaz görünüyor. Örneğin Fransız Guyanası’ndaki Kourou Fırlatma Üssü çalışmalarını durduran tesisler arasında. Bu nedenle Ariane 5 ve Vega roketleri fırlatılamıyor. Benzer şekilde, Soyuz-2 roketlerinin de üretimi durduruldu.\n\nGuyana Uzay Merkezi\nYeni tip koronavirüs salgınının da sebepler arasında sayıldığı ilk büyük gecikme ise Avrupa ve Rusya uzay ajanslarının ortaklaşa yürüttüğü ve uzay teknolojileri meraklılarının heyecanla beklediği ExoMars projesinde yaşandı. Mars’ta geçmişte canlı yaşamın olup olmadığına dair kanıtların izlerini sürmeyi hedefleyen uydunun Mars’a inecek modülü ve modülün paraşütündeki sorunlar, 2020’de gerçekleştirilmesi planlanan fırlatmanın hedeflenen zamanda yapılıp yapılamayacağına dair soru işaretlerinin ortaya çıkmasına neden oluyordu. Fırlatma tarihi yaklaşırken, bu kritik soruna tam ve güvenilir bir çözüm bulma konusunda zamana karşı bir yarış hâlinde yoğun çalışmalar gerçekleştiriliyordu. Ancak salgının da etkisiyle uzmanlar pes etti ve 12 Mart günü yapılan bir açıklamayla fırlatmanın belirlenen tarihte gerçekleştirilmesinin mümkün olmadığını bildirdiler.\nGörseli büyütmek için üstüne tıklayın.\nESA\nMars ve Dünya arasında fırlatma için uygun koşulların tekrar oluşması içinse tam 26 ay beklemek gerekiyor. Yani yeni hedef 2022!\nBilim insanlarının heyecanla beklediği hatta bazılarının beklerken emekli olduğu, James Webb Uzay Teleskobu’nun aynalarının açılma testi mart ayının başında başarıyla gerçekleştirildi. Ancak NASA Goddard Space Flight Center’daki yeni tip koronavirüs salgını önlemleri kapsamında personel sayısının azaltılması, uydu entegrasyon ve testlerinin uzaktan yapılmasının zor olması gibi nedenlerle kalan işlerin planlanandan daha yavaş gerçekleşeceği ya da tamamen durdurulabileceği açıklandı.\n\nNASA \nBunun yanı sıra Avrupa Uzay Ajansının (ESA) yörüngedeki uyduları yöneten ekipleri de durumdan etkilendi. Birçok çalışan hastalık taşıyan kişilerle temas ettikleri için karantinaya alındı. Bu nedenle ekipler Merkür’e gidebilmek için geçtiğimiz günlerde Dünya’nın yakınından geçerek kritik bir manevra gerçekleştiren BepiColombo gibi ertelenemeyecek görevlere odaklandı. Bu süreçte dört aktif görev ise bir haftadan fazla süreyle güvenli moda alınarak bilimsel veri akışı geçici olarak durduruldu. Bu durumdan Dünya’nın etrafındaki manyetik alanı inceleyen Cluster, Mars yörüngesinde görev yapan ExoMars Trace Gas Orbiter ve Mars Express ile Şubat 2020’de fırlatılan ve Güneş’e doğru yörüngesinde yol almaya devam eden Solar Orbiter uzay araçları etkilendi. \nYazar Hakkında:\nDr. Egemen İmre\nUydu Sistem Mühendisi"
            }
        ]
    },
    {
        "id": "bakteri-ve-virus-arasinda-ne-fark-var",
        "conversations": [
            {
                "from": "soru",
                "value": "Bakteri ve Virüs Arasında Ne Fark Var?"
            },
            {
                "from": "cevap",
                "value": "Bakteri ve virüsler arasındaki en önemli farklardan biri hayatta kalmak ve çoğalmak için kullandıkları yöntemlerdir. Bakteriler DNA, ribozom, sitoplazma, hücre duvarı ve hücre zarına sahip tek hücreli canlılardır. Bazı bakterilerde hareket etmelerini sağlayan kuyruğa benzer kamçı ya da yüzeylere tutunmalarını sağlayan pilus adında tüye benzer yapılar bulunur. Bakteriler her türlü ortamda canlılıklarını sürdürebilir. Yaşamak için başka bir canlı hücreye ihtiyaç duymazlar.\nBakterinin Hücre Yapısı:\n\nVirüsler ise yaşamak için canlı bir hücreye ihtiyaç duyar. Bu hücreye konak hücre denir. Bütün virüslerin yapısında konak hücre içerisinde çoğalıp yaşamsal faaliyetlerini sürdürmelerini sağlayan DNA ya da RNA’nın yanı sıra bunları koruyan ve kapsit olarak adlandırılan bir protein kılıf bulunur.\nBakterilerin hepsi zararlı değildir. Doğada birçok faydalı bakteri bulunur. Örneğin azot bakterileri doğadaki azot döngüsünün devam etmesini sağlar, okyanuslarda yaşayan fotosentetik bakteriler atmosferdeki karbondioksiti kullanarak oksijen üretir, bağırsağımızda yaşayan bakteriler ise besinlerin sindirimi ve emiliminde rol oynar.\nVirüsler ise yalnızca zarar verir. Girdikleri konak hücreyi kullanarak DNA ya da RNA’larını çoğaltırlar. Böylece kendi kopyalarını oluşturarak diğer hücrelere saldırırlar. Enfekte olan sağlıklı hücreler ise ölür.\n\nVirüsler (yeşil renkte) sağlıklı hücreleri (kırmızı kan hücreleri) konak hücre olarak kullanır.\nBazı bakteri türleri tüberküloz, menenjit ve idrar yolu enfeksiyonu gibi hastalıklara sebep olabilir. Bu hastalıklar antibiyotikle tedavi edilebilir. Virüsler ise insanda grip, soğuk algınlığı, kızamık ve kızamıkçık gibi hastalıkların yanı sıra COVID-19 (yeni tip koronavirüsün neden olduğu hastalık), SARS (ağır akut solunum yolu yetersizliği sendromu), MERS (Orta Doğu solunum sendromu) ve Ebola gibi salgın düzeyinde hastalıklara sebep olabilir. Virüslerin yol açtığı hastalıklar antibiyotikle tedavi edilemez; ya hastalığa karşı aşı üretilir ya da hastalığa özel tedavi uygulanır.\n\n \n \nKaynaklar:\n\n\nSadava, D. ve ark., Life:The Science of Biology, W. H. Freeman, 2011.\n\n\nhttps://micro.magnet.fsu.edu/cells/virus.html\n\n\nhttps://micro.magnet.fsu.edu/cells/bacteriacell.html"
            }
        ]
    },
    {
        "id": "stres-saci-beyazlatir-mi",
        "conversations": [
            {
                "from": "soru",
                "value": "Stres Saçı Beyazlatır mı?"
            },
            {
                "from": "cevap",
                "value": "Stresin saçları beyazlattığı düşünülür. Ancak bugüne kadar bu durumun ne ölçüde doğru olduğu ve eğer doğruysa stresin vücutta hangi mekanizmaları tetikleyerek saçları beyazlattığı bilinmiyordu. Harvard Üniversitesinde çalışan bir grup araştırmacı, stresin saçları beyazlatma sürecinin nasıl gerçekleştiğiyle ilgili ilk bulgulara ulaştı. Dr. Bing Zhang ve arkadaşları tarafından yapılan çalışma ile ilgili makale Nature’da yayımlandı.\nStres tüm vücudu etkilediği için tespit edilmesi gereken ilk şey, stresin hangi sistem aracılığıyla saçların rengini etkilediğinin bulunması olmuş. Araştırmacılar ilk olarak stresin bağışıklık sistemini etkilediğini, saçların beyazlamasının bağışıklık hücrelerinin pigment (renk veren kimyasal maddeler) üreten hücreleri öldürmesi sonucunda gerçekleştiğini düşünmüşler. Ancak fareler üzerinde yapılan testler bu hipotezi desteklemiyor: Deneyler, bağışıklık hücrelerine sahip olmayan farelerin tüylerinin de sıradan farelerin tüyleri gibi beyazladığını gösteriyor.\nAraştırmacılar daha sonra kortizol hormonuna yönelmişler. Çünkü stresin vücuttaki kortizol seviyesini artırdığı bilinir. Ancak deneyler bu düşünceyi de desteklemiyor: Adrenal bezi alındığı için vücudunda kortizol hormonu üretilmeyen farelerin tüyleri de stres altında beyazlamaya başlıyor.\nAraştırmacılar çeşitli alternatifleri sistematik bir biçimde test ettikten sonra sempatik sinir sitemi üzerinde çalışmaya başlamışlar. Vücutta bilinçsizce gerçekleşen süreçleri düzenleyen otonom sinir sisteminin bir parçası olan sempatik sinir sistemi, “savaş veya kaç” tepkisi olarak adlandırılan süreçten sorumludur. Canlı, hayatını tehdit eden bir tehlikeyle karşılaştığında sempatik sinir sistemi tepki verir. Canlı ya tehditle savaşmayı ya da kaçmayı seçer.\nSempatik sinirler derideki saç köklerinin etrafında çatallanır. Araştırmacıların yaptığı deneyler, stresin bu sinirlerden noradrenalinin salınmasına sebep olduğunu gösteriyor.\nSaç köklerinde çeşitli kök hücreler bulunur. Bir saç teli kaybedildikten sonra saç kökünden yeni bir saç teli çıkarken bu kök hücreler pigment üreten hücrelere dönüşür. Böylece saç teli renk kazanır.\nElde edilen sonuçlar, sempatik sinirlerden salınan noradrenalinin aşırı miktarda kök hücrenin pigment üreten hücreye dönüşmesine sebep olduğunu gösteriyor. Bu durum saç köklerindeki kök hücre rezervinin tükenmesiyle sonuçlanıyor. Böylece pigment üreten hücrelerin yenilenmesi duruyor ve saçlar beyazlamaya başlıyor."
            }
        ]
    },
    {
        "id": "sabun-virusleri-nasil-yok-eder",
        "conversations": [
            {
                "from": "soru",
                "value": "Sabun Virüsleri Nasıl Yok Eder?"
            },
            {
                "from": "cevap",
                "value": "Koronavirüs, solunum yollarında enfeksiyona neden olan bir virüs türü. Öksürme ve hapşırma sırasında virüs içeren damlacıklar diğer insanlara ya da yüzeylere bulaşabiliyor. Virüsle kirlenen yüzeylere dokunulduktan sonra eller ağza, burna ya da göze temas ettirildiğinde de virüs vücuda alınabiliyor. Böylece virüs insanlar arasında hızla yayılıyor. El hijyeni, yeni tip koronavirüs gibi solunum yolu enfeksiyonuna neden olan virüslerden korunmak için alınabilecek en etkili önlemlerden biri. Peki sabun virüsleri nasıl yok ediyor?\nSARS-CoV-2 olarak adlandırılan yeni tip koronavirüs bir RNA virüsü yani genetik materyali RNA olan bir virüs. Virüsleri çevreleyen zarın yapısında yağ molekülleri bulunur. Bu zar virüsün genetik materyalini korur.\n\nSabunun yapısında polar ve apolar kısımlar vardır. Polar kısımlar su gibi polar maddelerde çözünürken, apolar kısımlar yağ gibi apolar maddeleri çözer. Sabun kirleri bu sayede temizler.\nSabun Nasıl Temizler?\nEllerimizi sabunla yıkadığımızda sabun virüsün genetik materyalini koruyan zarın yapısındaki yağ moleküllerini çözer. Bu sayede zarın yapısı bozulur ve virüs enfeksiyon yapma özelliğini kaybeder.\nKaynak:\n\nhttps://www.uni-kiel.de/en/coronavirus/risk-of-contagion"
            }
        ]
    },
    {
        "id": "uzaydaki-uydularin-sicakligi-kac-santigrat-derecedir",
        "conversations": [
            {
                "from": "soru",
                "value": "Uzaydaki Uyduların Sıcaklığı Kaç Santigrat Derecedir?"
            },
            {
                "from": "cevap",
                "value": "Bu sorunun cevabını verebilmek için önce “Uzayda neyin sıcaklığını ölçüyoruz?” diye sormalıyız. Öyle ya, sıcaklık maddeye özgü bir özelliktir. Söz konusu uzayın sıcaklığını ölçmekse uzaydaki hangi maddenin sıcaklığını ölçeceğimizden bahsetmeliyiz. Sorun tam da burada başlıyor; uzayda madde olmadığı için, diğer bir deyişle havada ya da sudaki gibi bizi saran bir maddenin içinde hareket etmediğimiz için “uzayın ortam sıcaklığından” bahsetmemiz mümkün değil.\n\nIsı üç yolla aktarılır: iletim, ışıma ve konveksiyon. Ancak söz konusu uzaydaki uydular olduğunda iletim ve konveksiyon genellikle önemsizdir. Çünkü uydunun uzayda temas ederek enerji aldığı veya verdiği yani enerji iletimi içinde olduğu bir madde yoktur. Benzer şekilde, birkaç yüz kilometre irtifada olan uydular için bile çevrelerindeki madde yoğunluğu çok düşük olduğundan ortamda bulunan ve uydulara çarpan moleküllerle yapılan enerji alışverişi uyduların ısınmasına ya da soğumasına önemli bir katkıda bulunmaz. Diğer bir deyişle, hava moleküllerinin dışarı koyduğunuz sıcak sudan rüzgârla birlikte “ısı çalması” ve bu nedenle suyun hızla soğuması gibi bir durum uydular için geçerli değildir. Dolayısıyla uzaydaki uyduların ısınmasına ya da soğumasına sebep olan ana süreç ışımadır. Uydular kızılötesi ışık yayarak soğuyabilir ya da üzerlerine düşen ışığı soğurarak ısınabilirler.\nBunun yanı sıra uzayın kendisinin değilse de uzaydaki bir uydunun sıcaklığından bahsetmek mümkün. Uydunun sıcaklığını bilebilmek içinse uydunun içinde üretilen ısı, uydunun dışarıdan aldığı ısı ve uydunun dışarıya doğru kaybettiği ısı arasındaki dengeyi bilmemiz gerekir.\nUydudaki elektronik ekipmanlar çalıştıkça ısı üretir. Bunun yanı sıra uydu Güneş’i gördüğü zamanlarda ışınım yoluyla ısınır. Güneş’ten gelen ısının ne kadar çok olduğunu gözünüzde daha iyi canlandırmak için evdeki küçük bir elektrikli ısıtıcının hemen önünde durduğunuzu düşünebilirsiniz! Dünya’nın yakınlarındaki bir uydunun Güneş’e dik bir panelinin bir metrekaresine ışınımla gelen enerji miktarı tam 1365 Watt’tır. Bu iki ısı kaynağı nedeniyle uyduların en büyük sorunu zannedilenin aksine uyduyu sıcak tutmak değil soğutmaktır.\nUyduyu soğutmak için elimizdeki en iyi yol ise ısıyı uzay boşluğuna doğru ışınım ile yaymak ve uydunun sıcaklığını makul bir değerde tutacak şekilde ısı dengesini sağlamaktır. Çünkü uzay, -270°C sıcaklıktaki dev bir buzdolabının içindeymişiz gibi bizden ısıyı emer.\n\nNASA - Fotoğrafta, Mars Reconnaissance Orbiter uzay aracında kullanılan altın renkli termal yalıtım malzemesi görülüyor.\nUyduyu tasarlayan ekipler, görev sırasında uydunun ısıl dengesini bu üç ana etkiyi hesaplayarak korur. Gerektiğinde uydudaki ekipmanları kapatarak uydunun aşırı ısınmasını engeller, gerektiğinde de uydunun içindeki ısıtıcıları açarak aşırı soğumanın önüne geçerler. İçinde çok miktarda elektronik ekipman olduğu için çok ısınabilecek uyduları Güneş’ten gelen ısıyı yansıtabilen malzemelerle kaplarlar. Uydunun içinde yeterince ısı üretilmediği durumlar içinse Güneş’ten gelen ısıyı mümkün olduğunca soğurabilen boya ya da kaplama malzemeleri kullanırlar. Uyduların fotoğraflarında gördüğünüz koyu renk ya da parlak ve yansıtıcı kaplamaların sebebi de bu dengeyi korumaktır.\nBu sayede, uydunun dış yüzeyinin sıcaklığı -100°C ila +100°C arasında değişirken uydunun içindeki yüzeyler genelde 10°C ila 30°C arasında bir sıcaklıkta kalır.\n \nYazar Hakkında:\nDr. Egemen İmre\nUydu Sistem Mühendisi"
            }
        ]
    },
    {
        "id": "insanlar-yarasalar-gibi-yankiyla-yer-belirleyebilir-mi",
        "conversations": [
            {
                "from": "soru",
                "value": "İnsanlar Yarasalar Gibi Yankıyla Yer Belirleyebilir mi?"
            },
            {
                "from": "cevap",
                "value": "Yarasalar yönlerini belirleyebilmek ve çevrelerindeki besinleri tespit edebilmek için yankıyla konum belirleme özelliğini kullanıyor. Bu sayede tamamen karanlık bir ortamda bir sivrisineğin bile yerini belirleyebiliyorlar. Yarasalardan çıkan ses dalgaları bir nesneye çarptığında yansıyor. Yarasalar yansıyan sesi duyduklarında nesnenin yerini, büyüklüğünü ve hatta şeklini belirleyebiliyor.\nGörme engelli bazı insanların da yankıyla konum belirleme becerisine sahip olduğu biliniyor. Bu beceriye sahip Daniel Kish isimli görme engelli bir kişi dilini kullanarak bir ses çıkardığında sesin yansıyarak geri döndüğünü söylüyor. Bu sayede eğer çıkardığı sesin yankısı uzun sürede kulağına ulaşırsa çevresindeki nesnenin uzakta, kısa sürede ulaşırsa yakında olduğunu anlayabiliyor.\n\nBilim insanları, bu beceriye sahip insanlarda beyindeki görsel korteksin sesi görsel veriler gibi işleyebildiğini anladı. Araştırmacılar görme engelli ve normal şekilde gören insanlara, bir odada farklı konumlara yerleştirilen nesnelerden yankılanan ses kayıtlarını dinletti. Bu sırada deneye katılan insanların beyin aktiviteleri kaydedildi. Sonuçta yankıyla konum belirleme becerisini sahip olan insanların beyninde, normal insanlardan farklı olarak, görsel korteksin etkin hâle geldiği anlaşıldı.\nGörsel korteks normal insanlarda gözlerden gelen görsel sinyallerin işlendiği bölgedir. Beynin bu bölgesi normalde gözlerden gelen verileri kullanarak nesnelerin nerede bulunduğunu üç boyutlu olarak algılamamızı sağlar.\n\nBu sayede örneğin odamızda kitapların masamızın üstünde olduğunu, sandalyenin kitaplığın yanında durduğunu beynimizde üç boyutlu olarak haritalandırabiliriz.\nSonuçlar beynimizin eksikleri telafi etme konusunda hayli yetkin olduğunu gösteriyor. Bu sayede görme engelli insanların beynindeki görsel verilerin işlendiği bölüm kullanılmayan bir alan olarak kalmıyor. Aksine beynin bu bölümü, görme ile ilgili uyarıcılar dışındaki duyma ve dokunma gibi verileri işleyebilecek şekilde uyum sağlayabiliyor.\n \nKaynaklar:\n\n\nhttps://www.sciencemag.org/news/2019/10/echolocation-blind-people-reveals-brain-s-adaptive-powers\n\n\nhttps://www.smithsonianmag.com/innovation/how-does-human-echolocation-work-180965063/"
            }
        ]
    },
    {
        "id": "neden-stresli-oldugumuzda-daha-cok-yemek-yeriz",
        "conversations": [
            {
                "from": "soru",
                "value": "Neden Stresli Olduğumuzda Daha Çok Yemek Yeriz?"
            },
            {
                "from": "cevap",
                "value": "Araştırmalar stres durumunda insanların yaklaşık %40’ında yeme isteğinin azaldığını, yaklaşık %40’ında yeme isteğinin arttığını, %20’lik kısmında ise yeme alışkanlıklarında bir değişiklik olmadığını gösteriyor.\n\nStres vücudumuzda bazı değişikliklere sebep olur. Örneğin böbrek üstü bezlerinden adrenalin hormonu salgılanır. Bu hormon bir tehlikeyle karşı karşıya kaldığımızda “savaş ya da kaç” tepkisinin başlatılmasını sağlar. Bu durumda kalp atım hızı artar ve kan basıncı yükselir. Kan akışı kasları, kalbi ve beyni beslemesi için bu organlara yönlendirilir. Aynı zamanda yemek yeme ve sindirim gibi vücutta enerji gerektiren diğer işlevler kısıtlanır. Bu nedenle stres kısa vadede yeme isteğimizin azalmasına neden olur.\n\nAncak stres altında kalınan süre uzarsa vücutta kortizol seviyesi yüksek kalmaya devam eder. Dolayısıyla uzun süren stres durumunda insanlar kısa süre devam eden stres durumundakine göre daha fazla yemek yeme istediği duyarlar. Araştırmalar ayrıca stresin kontrol edilemediği ve uzun süre devam ettiği durumlarda insanların yağ ve şeker açısından zengin yiyecekleri daha çok tercih ettiğini gösteriyor.\nKaynaklar:\r\n•    https://www.health.harvard.edu/staying-healthy/why-stress-causes-people-to-overeat\r\n•    Yau, Y. H. C. ve Potenza, M. N., “Stress and Eating Behaviors”, Minerva Endocrinologica, Cilt 38, Sayı 3, s 255–267, 2013."
            }
        ]
    },
    {
        "id": "bilgiyi-aklimizda-nasil-tutariz",
        "conversations": [
            {
                "from": "soru",
                "value": "Bilgiyi Aklımızda Nasıl Tutarız?"
            },
            {
                "from": "cevap",
                "value": "Bu sesli yayına Bilim Genç Spotify, Google Podcasts, Apple Podcasts ve YouTube kanalları üzerinden de ulaşabilirsiniz.\nDuyusal bellek, bilgileri sadece birkaç saniye gibi çok kısa bir süre için akılda tutmamızı sağlar. Örneğin burnumuz çok keskin bir koku aldığında bu kokuyu çok kısa bir süre hatırlarız ya da yürüyüş yaptığımız yolun etrafında bulunan farklı büyüklükte binaları, farklı renk ve şekillerdeki arabaları veya telefonda konuşan insanları hatırlarız. Fakat yeterince odaklanmadığımız için binalara, araçlara ve insanlara ait detayları hatırlamayız.\n\nDuyu organlarımız çevreden bilgi toplamamızı sağlar.\nKonsantrasyon, duyusal bellek ve kısa süreli bellek arasında bir aşama olarak düşünülür. Kısa süreli bellek, duyu organları tarafından toplanan bilgilere odaklanılması sonucu oluşur.\nKısa süreli bellek, bilgilerin genellikle 20-30 saniye boyunca akılda tutulmasını sağlar. Verilen dikkate bağlı olarak bilgilerin hafızada tutulma süresi bir dakikaya çıkabilir. Örneğin karşınızdaki kişinin size hızlı bir şekilde telefon numarasını söylediğini düşünün. Zihninizde bu numarayı anlık olarak tutmaya çalışırsınız fakat kısa bir süre sonra numarayı tamamen unutursunuz. Eğer telefon numarasını zihninizde tekrar ederseniz ya da sesli söylerseniz bir süre daha hafızanızda tutabilirsiniz.\n\nBir bilgi kısa süreli bellekte yeterince kalırsa zamanla uzun süreli belleğe geçer. Genellikle uzun süreli belleğe kaydedilen bilgilerin zihinde sonsuza kadar kalacağı düşünülür. Fakat bilgilerin uzun süreli bellekte ömür boyu kalma ihtimalleri varken bir gün ya da bir hafta sonra hafızadan silinebilirler de.\nUzun süreli anılarımız oluşurken hipokampus hafızadan bilgiyi geri çağırır ve sinapslar arasında yeni bağlar oluşmasını sağlar. Bu bağlar ne kadar çok kurulursa bilginin hafızada kalma süresi de o kadar uzar.\n \nKaynaklar:\n\nAben, B. ve ark., “About the distinction between working memory and short-term memory”,  Frontiers in Psychology, 2012.\nhttps://lesley.edu/article/stages-of-memory\nhttps://psycnet.apa.org/fulltext/2017-22544-001.pdf\nhttps://www.scientificamerican.com/article/experts-short-term-memory-to-long-term/\nhttps://www.scientificamerican.com/article/how-do-short-term-memories-be...\nhttps://link.springer.com/article/10.1007%2Fs10648-013-9246-y"
            }
        ]
    },
    {
        "id": "yuksek-sesle-muzik-dinlemek-ne-zaman-zararli",
        "conversations": [
            {
                "from": "soru",
                "value": "Yüksek Sesle Müzik Dinlemek Ne Zaman Zararlı?"
            },
            {
                "from": "cevap",
                "value": "Sesin şiddeti desibel olarak isimlendirilen birimle ifade edilir. 0 desibel insan kulağının duyabileceği en düşük ses şiddetidir. Desibel seviyesindeki bir kat artış (10 desibelden 20 desibele çıkması) ses şiddetinin 10 kart artması anlamına gelir.\n\nSes dalgaları havada ilerlerken havadaki moleküller belirli bölgelerde yoğunlaşırken belirli bölgelerde seyrekleşir. Bu durum hava basıncında farklılıklar oluşturur. Kulağa gelen ses dalgaları kulak yolu boyunca ilerler ve kulak zarının titreşmesine neden olur. Titreşen kulak zarı orta kulakta çekiç, örs ve üzengi kemiklerini hareket ettirir. Bu sayede titreşimler iç kulaktaki kokleaya iletilir. Kokleadaki tüy hücreleri ise bu titreşimleri elektrik sinyallerine dönüştürür ve titreşimler sinir hücreleri tarafından beyne iletilir. Bu sayede duyma işlevi gerçekleşir.\n\nSes şiddetinin yüksek olması kokleadaki tüy hücrelerinin hasar görmesine neden olabilir. Bu durum sesin şiddetine ve maruz kalma süresine bağlı olarak geçici ya da kalıcı duyma kaybına neden olabilir.\nŞiddeti 85 desibelin üzerinde olan sesler kulağa zarar verebilir.\n\nÇok gürültülü ortamlarda bulunacaksanız, örneğin bir Formula 1 yarışını canlı izliyorsanız, kulak tıkacı ve dışarıdan gelen sesleri engelleyen kulaklıklar gibi kulaklarınızı koruyacak ekipmanlar kullanmayı unutmayın!\n \nKaynaklar:\n\nhttps://www.asha.org/public/hearing/Loud-Noise-Dangers/\nhttps://www.nidcd.nih.gov/health/noise-induced-hearing-loss\nhttps://www.utdallas.edu/news/research/study-noise-induced-hearing-loss-alters-brain-resp/?WT.mc_id=NewsHomePageCenterColumn"
            }
        ]
    },
    {
        "id": "astronotlar-mars-yolculugunu-kis-uykusunda-gecirebilir-mi",
        "conversations": [
            {
                "from": "soru",
                "value": "Astronotlar Mars Yolculuğunu Kış Uykusunda Geçirebilir mi?"
            },
            {
                "from": "cevap",
                "value": "ESA\nBazı bilim insanları uzun uzay yolculuklarında astronotların yolculuk boyunca uyutulup hedeflerine ulaştıklarında uyandırılarak, uzun uzay görevlerinin insanlar üzerindeki fiziksel ve psikolojik olumsuz etkilerinin en aza indirilebileceğini düşünüyor.\nBazı hayvan türleri hava koşullarının uygun olmadığı ya da yiyecek kaynaklarının yetersiz olduğu dönemlerde enerjilerini tasarruflu kullanabilmek için kış uykusuna yatar. Kış uykusu sürecinde kalp atım hızı azalır, nefes alışverişi yavaşlar ve vücut sıcaklığı düşer. Ancak insanlar kış uykusuna yatan canlı türlerinden biri değil.\nAvrupa Uzay Ajansı (ESA) araştırmacıları DADLE olarak isimlendirilen bir maddeyi kullanarak normalde kış uykusuna yatmayan canlıların yapay olarak kış uykusuna yatmasını sağlamayı hedefliyor. Deney fareleri ile yapılan araştırmalarda DADLE maddesi verilen hayvanların kalp atım hızları, vücut sıcaklıkları ve beyin aktiviteleri sensörler aracılığıyla takip edilebilecek. Bu süreçte astronotların metabolizma hızlarının %75 azaltılması hedefleniyor. Kış uykusu sırasında kasların güçsüzleşmesi de önemli bir problem. Bu sorunu çözmek için kasları güçlendiren ilaçlar kullanılabileceği düşünülüyor.\n\nYıldızlararası filminde astronotları uyutmak için “hypersleep” olarak isimlendirilen kapsül kullanılıyordu.\nAstronotların uzun uzay yolculuklarını kış uykusunda geçirmesinin başka avantajları da var. Çünkü normal uzay görevlerinde astronotların zorunlu ihtiyaçlarını karşılayabilecek yaşam alanlarına ihtiyaç var. Ancak yolculuğun büyük kısmını bireysel kapsüllerin içinde kış uykusunda geçirecek astronotlar için daha küçük boyutlarda bir uzay modülü yeterli olabilecek.\n\nESA\nBu durum uzay araçlarının boyutlarının ve kütlesinin küçülmesini sağlayabilecek. ESA araştırmacıları bu sayede uzay araçlarının kütlesinin üçte bir oranında azaltılabileceğini belirtiyor.\nAstronotların yapay bir kış uykusuna sokulması çılgınca bir fikir gibi gelebilir. Ancak aslında benzer bir uygulama tıp alanında da kullanılıyor. Örneğin ciddi travma geçiren hastalar yapay komaya sokularak metabolizma hızları azaltılıyor. Beynin ciddi hasar gördüğü durumlarda ise hastalar aylarca uyutulabiliyor.\nKaynaklar:\n\nhttps://www.esa.int/Enabling_Support/Space_Engineering_Technology/Hibernating_astronauts_would_need_smaller_spacecraft\nhttps://www.esa.int/Science_Exploration/Human_and_Robotic_Exploration/Exploration/Travelling_to_Mars_and_hibernating_like_a_brown_bear\nhttps://www.nature.com/articles/news040802-8"
            }
        ]
    },
    {
        "id": "buz-neden-cok-kaygandir",
        "conversations": [
            {
                "from": "soru",
                "value": "Buz Neden Çok Kaygandır?"
            },
            {
                "from": "cevap",
                "value": "Geçmişte buzun kayganlığı, yüzeyde bir sıvı katmanın oluşmasıyla açıklanıyordu. Bu hipoteze göre sürtünme kuvvetinin sebep olduğu ısı yüzeydeki buzun sıvılaşmasına sebep oluyor ve böylece malzeme kayganlaşıyordu. Ancak bu açıklamanın doğruluğu ve hatta böyle bir sıvı katmanın gerçekten de var olup olmadığı geçmişte tartışma konusuydu. Üstelik bu açıklama ile ilgili önemli bir sorun, sıvı suyun iyi bir “kayganlaştırıcı” olmamasıydı: Eğer bir yüzeyi kaygan hâle getirmek istiyorsanız üzerine su değil yağ dökersiniz. Peki, öyleyse buzun aşırı kayganlığı, kötü bir kayganlaştırıcı olan sıvı suyun varlığıyla nasıl açıklanabilirdi?\nBuzun neden aşırı derecede kaygan olduğunu anlamak isteyen bir grup araştırmacı, önce nanometre (metrenin milyarda biri) ölçeğindeki sürtünme kuvvetlerini tespit edebilen bir cihaz geliştirmiş. Daha sonra da bu cihazı kullanarak sürtünme kuvvetleri sebebiyle buzun yapısının nasıl değiştiğini incelemişler. Elde edilen sonuçlar, geçmişte doğru olduğu varsayılan açıklamayla uygun biçimde, yüzeyde sıvılaşma meydana geldiğini gösteriyor. Ancak ortaya çıkan ince film, geçmişte yapılan kuramsal tahminlere göre beklenenden çok daha ince. Üstelik kalınlığı birkaç yüz nanometre ile bir mikrometre arasında değişen bu katmanın sadece sıvı sudan oluşması da mümkün görünmüyor. Çünkü ince filmin viskozitesi (akışkanların akmaya karşı gösterdiği direnç) sıvı suyunkinden çok yağlarınkine benziyor. Araştırmacılar, ortaya çıkan ince filmin buzlu su ile ezilmiş buzun bir karışımı olduğunu öne sürüyor. Bu yapı, yaz günlerinin popüler gıdalarından kar konisinin yapısına benzetiliyor.\n\nKar konisi\nAraştırma ile ilgili detaylı bilgiye, Dr. L. Canale ve arkadaşlarının Physical Review X’te yayımladıkları makaleden ulaşabilirsiniz."
            }
        ]
    },
    {
        "id": "asit-ve-baz-nedir",
        "conversations": [
            {
                "from": "soru",
                "value": "Asit ve Baz Nedir?"
            },
            {
                "from": "cevap",
                "value": "BlackMagic / iStock\nAsitler ve bazlar hayatımızın her alanında karşılaştığımız maddeler. Örneğin asit yağmurları önemli bir çevre sorunudur. Tükettiğimiz besinlerin sindirilmesinde önemli rolü olan mide öz suyu asittir. Çamaşırları ve bulaşıkları yıkarken kullandığımız deterjanlar ise bazik özelliktedir. \n\nD-Keine / iStock\nAsit, ekşi anlamına gelen Latince acidus kelimesinden türetilmiş. Bu nedenle ekşi tadı olan yiyecekler çoğunlukla asit özelliği gösterir. \nAsit ve baz kavramları maddelerin kimyasal tepkimelerde nasıl davranacağı hakkında bilgi verir. İlk olarak “Asit ve baz nedir?” sorusunu cevaplayalım.\nAsit ve Baz Nedir?\nBu kavramlar için yapılan birden fazla tanım var. Bunlar arasında en yaygın kullanılanlardan biri İsveçli bilim insanı Svante Arrhenius tarafından yapılan Arrhenius asit-baz tanımı. Buna göre suda çözündüğünde çözeltiye artı yüklü hidrojen iyonları (H3O+) veren maddelere asit, hidroksil (OH-) iyonu veren maddeler baz denir.\n\npikepicture / iStock\nBir proton ve bir elektrona sahip hidrojen atomu bir elektron verdiğinde artı yüklü hidrojen iyonu oluşur.\nAsitlerin ve Bazların Özellikleri Özellikleri\n\nAsitlerin tadı ekşidir.\nAsitler aşındırıcı özelliğe sahiptir.\nAsitler bazlarla tepkimeye girdiğinde sonuçta tuz bileşiği ve su oluşur.\nBazlar kayganlık hissi verir. \n\npH Skalası Nedir?\nAsitlik derecesi ise pH değeri ile ölçülür. pH değeri 7’nin altında olan çözeltiler asidik, 7’nin üzerinde olan çözeltiler bazik olarak tanımlanır. pH değeri 7 olan çözeltiler ise nötrdür.\n\nPytyCzech / iStock\npH, çözeltinin birim hacmindeki artı yüklü hidrojen iyonlarının mol sayısının logaritmasının eksi değeri alınarak hesaplanır. Bir çözeltinin asidik mi, bazik mi olduğu suya göre kıyaslanarak belirlenir. Bu nedenle saf suyun pH değeri 7’ye eşittir yani su nötr bir çözeltidir.\npH=7 Değeri Neden Nötr Kabul Edilir?\nSaf su iyonlaşarak artı yüklü hidrojen iyonlarına ve eksi yüklü hidroksil iyonlarına ayrışır.\n\nAncak su moleküllerinin çok küçük bir kısmı ayrışır. Örneğin bir litre suda 1x10-7 mol artı yüklü hidrojen iyonu ve 1x10-7 mol eksi yüklü hidroksil iyonu bulunur. pH değerini hesaplamak için kullanılan formülde hidrojen iyonu derişimi yerine bu değeri koyarak hesaplama yaparsanız pH değerinin 7 olduğunu görebilirsiniz.\nKuvvetli Asit ve Kuvvetli Baz Nedir?\nKuvvetli asitler suda neredeyse tamamen iyonlaşan asitlerdir. Sülfürik asit (H2SO4), hidroklorik asit (HCl), nitrik asit (HNO3), perklorik asit (HClO4) en yaygın bilinen kuvvetli asitlerden bazılarıdır.\nKuvvetli bazlar suda neredeyse tamamen iyonlaşan bazlardır. Sodyum hidroksit en bilinen kuvvetli bazdır.\nZayıf Asit ve Zayıf Baz Nedir?\nZayıf asitler suda kısmen iyonlaşan asitlerdir. Bu nedenle suda çözündüklerinde çözeltiye verdikleri artı yüklü hidrojen iyonu (H3O+) miktarı düşüktür. Sirke asiti olarak bilinen asetik asit, karıncaların ısırdıkları yerin acımasına neden olan formik asit, gazlı içeceklerde bulunan karbonik asit, portakala ekşi tadını veren sitrik asit en bilinen zayıf asitlerden bazılarıdır.\nZayıf bazlar suda kısmen iyonlaşan bazlardır. Bu nedenle suda çözündüklerinde çözeltiye verdikleri eksi yüklü hidroksil (OH-) iyonu miktarı düşüktür. Amonyak en yaygın bilinen zayıf bazlardan biridir.\nKaynaklar:\n\nhttps://edu.rsc.org/cpd/acids-and-bases/2000001.article\nhttps://www.snexplores.org/article/explainer-what-are-acids-and-bases\nhttps://chemed.chem.purdue.edu/genchem/topicreview/bp/ch11/acidbase.php\nhttps://chem.libretexts.org/Bookshelves/Physical_and_Theoretical_Chemistry_Textbook_Maps/Supplemental_Modules_(Physical_and_Theoretical_Chemistry)/Acids_and_Bases/Acid/Overview_of_Acids_and_Bases"
            }
        ]
    },
    {
        "id": "heyecanlandigimizda-ya-da-kaygilandigimizda-neden-titreriz",
        "conversations": [
            {
                "from": "soru",
                "value": "Heyecanlandığımızda ya da Kaygılandığımızda Neden Titreriz?"
            },
            {
                "from": "cevap",
                "value": "Adrenalin salgılandığında vücutta kalp atım hızının artması, hızlı soluk alıp verme, terleme, titreme, el ve ayaklarda karıncalanma hissi gibi belirtiler ortaya çıkar. Bir topluluk önünde konuşurken zorlanmak (sosyal kaygı bozukluğu olarak tanımlanır) bu tür durumların en bilindik örneğidir. \nKaygı duygusunun arttığı ve kontrol edilemediği durumlarda adrenalinin istenmeyen etkilerini azaltmak ve sakinleşmek için gevşeme egzersizleri yapılabilir. Bunlardan biri de nefes terapisi yöntemi. Bu yöntemde dört saniye derin nefes almak, nefesi dört saniye tutup nefesi yine dört saniyede bırakmak ve bunu üç kere tekrar edecek şekilde yapmak gerekiyor. \n\nTÜBİTAK Bilim Genç · Aklıma Takıldı #14: Heyecanlandığımızda ya da Kaygılandığımızda Neden Titreriz?\nBu sesli yayını\n\n\n \nYazar Hakkında:\nDr. M. Bünyamin Yıldırım\nKüre İlçe Devlet Hastanesi"
            }
        ]
    },
    {
        "id": "gen-ifadesi-nedir",
        "conversations": [
            {
                "from": "soru",
                "value": "Gen İfadesi Nedir?"
            },
            {
                "from": "cevap",
                "value": "enot-poloskun/iStock.com\nDNA üzerindeki belirli nükleotid dizilerinin kendilerine has işlevleri vardır ve bu DNA parçaları gen olarak isimlendirilir. İnsanlarda 20.000-25.000 gen bulunabilir ve bu genler birkaç yüz nükleotid ile iki milyon nükleotidden oluşabilir.\nGen Nedir? Genlerin Görevi Nedir?\nGenler hücre içindeki ve dışındaki görevlerin yürütülmesi, hücreler arasında iletişimin sağlanması ve fiziksel özelliklerimizin belirlenmesinde rol oynayan “protein” moleküllerinin sentezlenmesi için gereken bilgiyi içerir.\nGen İfadesi Nedir? Gen İfadesi Ne İşe Yarar?\nGenlerimizin aktif olarak işlevlerini yerine getirmesi gen ifadesi ile mümkündür. Genlerde kodlanmış bilginin protein gibi işlevsel moleküllerin sentezlenmesinde kullanılması yani gen ifadesi iki basamaklı bir süreçle gerçekleşir.\nGen İfadesi Nasıl Gerçekleşir? Transkripsiyon NediR? Translasyon Nedir?\nYazım (transkripsiyon) aşamasında DNA’da var olan bilgi RNA mesajlarına dönüştürülür. Ardından bu mesajlar hücre içindeki ribozom adı verilen protein üreten “fabrikalara” taşınarak proteinlerin yapı taşlarına çevrilir (translasyon).\nBu süreç birçok farklı yöntem ile devamlı kontrol edilerek var olan bilginin doğru şekilde çevrimi sağlanır.\nKaynaklar:\n\n\nhttps://www.nature.com/scitable/topicpage/gene-expression-14121669/\n\n\nhttps://www.yourgenome.org/facts/what-is-gene-expression\n\n\nYazar Hakkında:\nDr. Melis Savaşan Söğüt\nGebze Teknik Üniversitesi AxanLab Üyesi"
            }
        ]
    },
    {
        "id": "mol-sayisi-ne-kadar-buyuk",
        "conversations": [
            {
                "from": "soru",
                "value": "Mol Sayısı Ne Kadar Büyük?"
            },
            {
                "from": "cevap",
                "value": "Avogadro sayısının ismi İtalyan bilim insanı Amedeo Avogadro’dan gelir. Amedeo Avogadro 1811’de aynı sıcaklık ve basınçtaki bütün gazların, eğer hacimleri eşitse, aynı sayıda parçacık içerdiğini keşfetmişti. Avogadro sayısı terimi ise ilk defa Amedeo Avogadro’nun bu kuramı ortaya koymasından yaklaşık 100 yıl sonra Fransız fizikçi Jean Baptiste Perrin tarafından kullanıldı. Jean Baptiste Perrin bir sıvı ya da gazdaki asılı parçacıkların düzensiz hareketleri üzerine 1909’da yayımladığı bir makalede bu terimi evrensel bir sabit olarak kullandı.\n\nBelirli bir miktar maddedeki atomların ya da moleküllerin sayısını doğru olarak belirleyebilmek için farklı yöntemler kullanılır. Avogadro sayısının hassas bir şekilde ölçülmesi ilk olarak elektronun elektriksel yükünün hesaplanmasına yönelik çalışmalar sonucunda mümkün oldu. Günümüzde Avogadro sabiti, kristal yapıya sahip bir malzemedeki (örneğin yüksek saflıkta silisyumdaki) tekrar eden en küçük birimdeki atom sayısından yararlanılarak belirleniyor. Bu amaçla kütle spektrometresi yöntemi kullanılarak silisyum kristalinin kütlesi ve silisyum kristalindeki silisyum atomları arasındaki mesafe ölçülüyor. Silisyum atomlarının kütlesi ve hacmi de bilindiğinden silisyum kristalindeki silisyum atomu sayısı hesaplanabiliyor.\n\nMIT OpenCourseWare - CC BY-NC-SA 2.0\nSilisyumun kristal yapısında birim hücredeki atomların düzenlenişi\nYakın zamana kadar mol, karbon-12 atomlarının 12 gramındaki atomların sayısı kadar temel tanecik içeren bir sistemdeki tanecik sayısı olarak tanımlanıyordu. Yeni tanıma göre ise mol Uluslararası Birim Sistemi’nde (SI) madde miktarının birimidir ve tam olarak 6,02214076x1023 sayıda temel tanecik içerir. Bu sayı Avogadro sabitinin (NA) sabit sayısal değeridir ve Avogadro sayısı olarak da adlandırılır.\nKaynaklar:\n\nhttps://www.scientificamerican.com/article/how-was-avogadros-number/\nhttps://www.nist.gov/si-redefinition/redefining-mole"
            }
        ]
    },
    {
        "id": "neden-yaslandikca-kilo-aliriz",
        "conversations": [
            {
                "from": "soru",
                "value": "Neden Yaşlandıkça Kilo Alırız?"
            },
            {
                "from": "cevap",
                "value": "Vücut yağı olarak adlandırılan gevşek bağ doku, büyük oranda yağ hücresi olarak adlandırılan, enerjiyi yağ olarak depolayan hücrelerden oluşur. Araştırmacılar, 10 erkek ve 44 kadından oluşan bir gruptaki insanların yağ hücrelerinde yaşanan değişimleri ortalama 13 yıl boyunca takip ettiklerinde, kilo almalarından ya da kaybetmelerinden bağımsız olarak tüm deneklerdeki lipit döngüsünün giderek yavaşladığını tespit etmişler. Bu durum yaşlandıkça daha fazla kalori almayan ya da daha az egzersiz yapmayan insanların bile giderek kilo almasıyla sonuçlanıyor. Yaşlandıkça kilo almamak ise ancak kalori alımını azaltmakla mümkün oluyor.\nAraştırmacılar kilo kaybetmek için operasyon geçirmiş 41 kadını operasyondan sonraki yedi yıl boyunca takip etmiş ve lipit döngüsünün vücut ağırlığını nasıl etkilediğini de incelemişler. Sonuçlar, sadece ameliyattan önce düşük lipit döngüsüne sahip olup daha sonra lipit döngüsü hızlananların kilo kaybetmeyi başarabildiğini gösteriyor.\nProf. Dr. Arner, elde edilen sonuçların yaşlandıkça vücut ağırlığını düzenleyen  etkenlerin, diğer tüm etkenlerden bağımsız olarak, yağ dokusundaki süreçler olduğunu gösterdiğini belirtiyor.\nGeçmişte yapılan çalışmalar, lipit döngüsünü hızlandırmanın bir yolunun daha fazla egzersiz yapmak olduğunu göstermişti. Yapılan son çalışma da bu durumu destekliyor ve daha iyi sonuç almak için kilo kaybı ameliyatlarından sonra daha fazla egzersiz yapılması gerektiğini gösteriyor."
            }
        ]
    },
    {
        "id": "gorsel-yanilsamalar-nasil-olusur",
        "conversations": [
            {
                "from": "soru",
                "value": "Görsel Yanılsamalar Nasıl Oluşur?"
            },
            {
                "from": "cevap",
                "value": "Gözümüze gelen ışınlar gözbebeğinden geçerek gözün arkasında bulunan retinaya ulaşır. Retinadaki ışığa duyarlı sinir hücreleri, gelen ışığı sinir sinyallerine çevirir ve oluşan sinyalleri beyinde görsel verilerin işlendiği merkeze iletir. Ancak bazen algılanan görüntü ile gerçekte var olan görüntü birbirinden farklı olabilir.\nGörsel yanılsamalar genel olarak üç gruba ayrılabilir.\nFizyolojik yanılsamalar, ışık ve renk farklılıkları veya harekete bağlı olarak gözlerin ya da beynin aşırı uyarı alması sonucunda, aslında var olmayan resim ya da desenlerin görüldüğü görsel yanılsamalardır. Bu yanılsamalarda, dış uyaranların görme sürecinin farklı aşamalarında beyni birden fazla kez uyararak görüntünün algısında değişiklik oluşturduğu düşünülüyor.\n\nDeğişmez yanılsamalar, birden çok resmin bir araya gelerek farklı bir resim oluşturduğu görsel yanılsamalardır. Bu durumda ana resmi oluşturan resimlerin her biri kolaylıkla ayırt edilebilir. Ancak ana resim, onu oluşturan küçük resimlerden tamamen farklıdır. Küçük resimler arasında boşluklar olsa da beynimiz bu boşlukları doldurarak büyük ana resmin algılanmasını sağlar. Bu nedenle resmin farklı kısımlarına odaklandığımızda farklı görüntüler görebiliriz.\n\nAlgısal yanılsamalar, kişinin bakış açısına bağlı olarak bilinçli olmayan çıkarımlar yapması sonucu ortaya çıkan görsel yanılsamalardır.\n\nGörsel yanılsamalar üzerinde yapılan araştırmalar, sinirbilimcilerin göz ve beyin arasındaki etkileşimle ve beynin algısal boşlukları nasıl anlamlandırdığıyla ilgili çok değerli bilgiler elde etmesini sağlıyor. Görsel yanılsamaların nasıl gerçekleştiğinin beyindeki mekanizmasının anlaşılması günlük hayatta da kullanılabiliyor. Örneğin pilotlar havadayken bazen var olmayan ufuk çizgisi ya da daralan uçak pisti gibi görsel yanılsamalarla karşılaşabiliyor. Bu gibi durumları fark etmek ve bu durumda uçağı güvenle indirebilmek için pilotlara özel eğitimler veriliyor.\n\nAyrıca bazı ülkeler trafikte görsel yanılsamalardan yararlanıyor. Yollara çizilen ve üç boyutlu algılanan yaya geçitleri ile sürücülerin yavaşlaması ve kazaların önlenmesi amaçlanıyor.\nKaynaklar\n\n\nEagleman, D. M., “Visual illusions and neurobiology.”, Nature Reviews Neuroscience, Cilt 2, Sayı, 12, s. 920-926, 2001.\n\n\nSanchez-Tena, M. A. ve ark., “Optical illusions and spatial disorientation in aviation pilots.”, Journal of Medical Systems, Cilt 42, Sayı 5, s.79, 2018.\n\n\nBBC Culture: “How optical illusions can save lives”\n\n\nYazar Hakkında:\nDr. Melis Savaşan Söğüt\nGebze Teknik Üniversitesi Axanlab Üyesi"
            }
        ]
    },
    {
        "id": "kuslar-manyetik-alani-nasil-hissedebiliyor",
        "conversations": [
            {
                "from": "soru",
                "value": "Kuşlar Manyetik Alanı Nasıl Hissedebiliyor?"
            },
            {
                "from": "cevap",
                "value": "Zebra ispinozu ve kızılgerdan üzerinde araştırmalar yapan bilim insanları, kuşların retinalarında (gözde ışığı algılayan sinir hücrelerinin bulunduğu ağ tabaka) bulunan ışığa duyarlı Cry4 adlı bir protein sayesinde manyetik alanı algılayabildiğini düşünüyor.\n\nKızılgerdan\nCry4 proteini kriptokrom proteinlerinden biridir. Kriptokrom proteinleri uyku-uyanıklık döngüsünü, vücut sıcaklığını, kan basıncını ve hormonların salgılanma düzenini Güneş’in doğuşuna ve batışına yani aydınlık ve karanlık döngüsüne göre ayarlayan biyolojik saatlerde rol oynar. Cry4 proteinin bu işlevinin yanı sıra aynı zamanda kuşların manyetik alanı algılamasında da rol aldığı düşünülüyor.\nCry4 proteinleri ışıkla uyarıldığında bir molekülden diğerine elektron geçişi oluyor. Böylece iki adet eşlenmemiş elektron ortaya çıkıyor. Bu elektronların spinlerinin bulunabileceği iki durum var: Elektronların spinleri aynı yönlü ya da zıt yönlü olabilir. Harici manyetik alanlarla etkileşimler sonucunda bu iki durum arasında geçişler meydana gelebiliyor. Yapılan son araştırmalara göre kuşların manyetik alanı algılamasını sağlayan şey de çevresel manyetik alan ile ışıkla uyarılmış Cry4 proteinlerindeki eşlenmemiş elektronların spinleri arasındaki bu etkileşimler.\n\nCry4 proteini\nBilim insanları  bu proteine sahip olmayan kuşlar üzerinde araştırma yapılması gerektiğini, böylece daha sağlık sonuçlar elde edilebileceğini düşünüyor.\nKaynaklar:\n\nHore, P. J., Mouritsen, H., “The Radical-Pair Mechanism of Magnetoreception”, Annual Review of Biophysics, Cilt 45, s. 299-344, 2016.\nPinzon-Rodriguez, A., Bensch, S., Muheim, R., “Expression patterns of cryptochrome genes in avian retina suggest involvement of Cry4 in light-dependent magnetoreception”, Journal of the Royal Society Interface”, Cilt 15, Sayı 140, 2018.\nhttp://www.cell.com/current-biology/fulltext/S0960-9822(17)31605-6\n\nYazar Hakkında:\nEge Durak\nİzmir Yüksek Teknoloji Enstitüsü Kimya Mühendisliği Bölümü Öğrencisi"
            }
        ]
    },
    {
        "id": "gozumuz-cevreden-gelen-zararli-bakterilerden-nasil-korunuyor",
        "conversations": [
            {
                "from": "soru",
                "value": "Gözümüz Çevreden Gelen Zararlı Bakterilerden Nasıl Korunuyor?"
            },
            {
                "from": "cevap",
                "value": "Vücudumuzda birçok bakteri yaşıyor. Bakteriler yalnızca vücudumuzda değil çevremizdeki her türlü yüzeyde bulunabiliyor. Vücudumuzun bakterilere karşı geliştirdiği savunma mekanizmalarından biri gözyaşıdır.\nGözyaşı bezleri tarafından üretilen gözyaşı, düzenli olarak üretilerek belirli aralıklarla göze salınır. Bu sıvı gözümüzü her kırptığımızda tüm yüzeye dağılır. Peki, bu sıvının içinde ne var? Gözyaşında gözü besleyici maddelerin yanı sıra çevreden gelebilecek bakterileri ortadan kaldırmakla görevli bir de enzim yer alır. Bu enzimin adı lizozimdir. Lizozim tıpkı midede bulunan sindirim enzimleri gibi çalışır. Hava, toz, kir, ter gibi etkenlerle göze taşınan bakterilerin hücre duvarındaki molekülleri parçalar. Böylece bakteri kendini koruyamayacak hâle gelir ve bütünlüğü bozulduğu için ölür. Peki, ölü bakterilere ne oluyor? Tabii ki gün boyu gözümüzdeki ölü bakterilerle dolaşmıyoruz. Gözümüzde ölü bakterileri atık arıtma sistemi gibi ortadan kaldıran bir sistem var. Yeni üretilen gözyaşı göze salınırken önceden gözde bulunan sıvı ve sıvının içindeki maddeler gözden uzaklaştırılır. İşte bu şekilde devridaim yapılarak her defasında yeni üretilmiş lizozim enzimi ile gözü besleyici özellikteki maddeler düzenli olarak transfer edilir. Bu sayede gözümüzü her kırpışımızda gözümüz taze sıvı ve bakteri savaşçısı enzim ile kaplanır. Bu durum bakterilere karşı bir kalkan görevi görür ve gözümüz enfeksiyonlardan korunmuş olur.\nYazar Hakkında:\nDr. Öğr. Üyesi Ceren Türkcan\nBeykent Üniversitesi Biyomedikal Mühendisliği Bölümü"
            }
        ]
    },
    {
        "id": "uluslararasi-uzay-istasyonunda-geri-donusum-nasil-yapiliyor",
        "conversations": [
            {
                "from": "soru",
                "value": "Uluslararası Uzay İstasyonu’nda Geri Dönüşüm Nasıl Yapılıyor?"
            },
            {
                "from": "cevap",
                "value": "Çoğunlukla altı ay süren görevleri boyunca Dünya’dan uzakta kalan astronotlar, su ve hava gibi temel ihtiyaçlarını karşılamak için ISS’nin özel sistemlerinden yararlanıyor.\nAstronotlara görev süreleri boyunca yetecek kadar su ve hava uzay araçlarıyla istasyona taşınabilir ancak istasyonda yeterli saklama alanı bulunmadığı için bu uygulanabilir bir çözüm değildir. Bu soruna çözüm bulmak için ISS mühendisleri istasyonda su ve hava döngüsünü sağlayan sistemler geliştirmiş. Bu sistemler suyu %90 oranında, havayı ise %40 oranında geri dönüştürebiliyor. Peki, bu sistemler nasıl çalışıyor?\nİstasyonda hava ve su döngüsünü sağlayan üç sistem bulunuyor: su geri dönüşüm sistemi, sabatier sistemi ve oksijen üretim sistemi.\nSu geri dönüşüm sistemi iki düzenekten oluşur. Bunlar idrar işleme düzeneği ve su işleme düzeneğidir. İlk aşamada istasyonda açığa çıkan idrar ince borularla idrar işleme düzeneğine aktarılır. İdrar işleme düzeneğinin içinde basınç düşüktür. Bu nedenle suyun kaynama noktası düşer ve idrardan buharlaşarak ayrılır.\nBuharlaşan su arıtma işleminin sonraki aşamaları için su işleme düzeneğine gönderilir. Bu düzenekte kirletici özellikteki diğer gazlardan ve katı parçacıklardan arındırılan su yüksek sıcaklıklara ısıtılarak içindeki mikroorganizmaların yok edilmesi sağlanır.\n\nISS sistemleri neredeyse tam kapalı bir döngü oluşturur.\nİçindeki kirleticilerden tamamen arındırılan suya elektrik iletkenliği testi uygulanır. İçinde kirletici bulunan suyun elektrik iletkenliği arttığı için saf suyun iletkenliği düşüktür. Bu nedenle arıtma işlemi tamamlanan su, elektrik iletkenlik testini geçerse mürettebatın kullanımına tekrar sunulmak üzere su tankında depolanır. Astronotlardan çıkan ter de havalandırma yoluyla su geri dönüşüm sistemine aktarılır. Su geri dönüşüm sisteminden elde edilen suyun bir kısmı ise astronotlara oksijen sağlaması için oksijen üretim sistemine gönderilir.\n\nOksijen üretim sistemi de iki düzenekten oluşur. Bunlar oksijen üretim düzeneği ve güç destek ünitesidir. Oksijen üretim sisteminde su geri dönüşüm sisteminden gelen su elektroliz yöntemiyle oksijen (O2) ve hidrojen (H2) moleküllerine ayrıştırılır. Elde edilen oksijen kabin atmosferine dağıtılırken, hidrojen sabatier sistemine aktarılır. Elektroliz için gereken güç ise güç destek ünitesinden sağlanır.\nISS’de solunum sonucu açığa çıkan karbondioksit (CO2) havalandırma yoluyla sabatier sistemine aktarılır. Burada karbondioksit ve oksijen üretim sisteminden gelen hidrojen 400°C’de tepkimeye girer ve su (H2O) ve metan (CH4) gazı oluşur. Metan gazı istasyondan dışarı atılırken oluşan su, su geri dönüşüm sistemine iletilir.\nDünya genelinde kullanılan günlük su miktarı ülkeden ülkeye değişiyor. Örneğin kişi başı günlük su tüketimi Kuzey Amerika’da ortalama 400 litreyken, Avrupa’da ortalama 200 litre, Afrika’da Sahra Çölü’nün güneyinde kalan ülkelerin çoğunda bu değer 10-20 litreye kadar düşüyor. Türkiye’de bir insanın su içmek, yıkanmak, el yıkamak veya diş fırçalamak gibi ihtiyaçları için kullandığı günlük su miktarı ise ortalama 217 litre.\nISS’deki geri dönüşüm sistemi sayesinde astronotların günlük su tüketim miktarı ise yaklaşık 11 litreye karşılık geliyor.\n \nKaynaklar:\n\nhttps://www.popsci.com/how-iss-recycles-air-and-water/\nhttps://www.nasa.gov/centers/marshall/pdf/104840main_eclss.pdf\nhttps://www.nasa.gov/pdf/146558main_RecyclingEDA(final)%204_10_06.pdf\nhttps://www.nasa.gov/vision/earth/everydaylife/jamestown-needs-fs.html\nhttps://www.rwcc.nsw.gov.au/save-water/average-water-usehttp://www.worldwatercouncil.org/fileadmin/wwc/Library/WWVision/Chapter2.pdf"
            }
        ]
    },
    {
        "id": "beynimiz-zamani-nasil-algilar",
        "conversations": [
            {
                "from": "soru",
                "value": "Beynimiz Zamanı Nasıl Algılar?"
            },
            {
                "from": "cevap",
                "value": "Günlük hayatta zamanı ölçmek için saatleri kullanırız. Ancak beynimiz bir şey yaparken geçen süreyi saniye, dakika veya saat gibi standart saat birimleriyle algılayamıyor.\nCanlı organizmalarda zamanın takip edilmesinde biyolojik saatler rol alır. Vücuttaki birçok süreç (örneğin uyku-uyanıklık döngüsü, vücut sıcaklığı, kan basıncı, hormonların salgılanma düzeni) biyolojik saatlere göre düzenlenir. Sirkadiyen saat vücuttaki biyolojik saatlerden biridir ve Güneş’in doğuşuna ve batışına yani aydınlık ve karanlık döngüsüne göre “ayarlanır”. Vücutta gerçekleşen iç süreçler de biyolojik saatlerin “ayarlanmasında” görev yapar.\n“Bu sabah uyandıktan sonra neler yaptınız?” şeklinde bir soru sorsaydık muhtemelen, yataktan kalktığınızı, yüzünüzü yıkadığınızı, kıyafetlerinizi değiştirdiğinizi ve kahvaltı yapıp evden çıktığınızı söylerdiniz. Yani sabah yaşadıklarınızı gerçekleşme sırasına göre hatırlardınız. Çünkü beynimiz anılarımızı hafızaya kaydederken meydana gelme zamanlarını da dikkate alıyor. Bu durum beyinde zaman algısının oluşmasını sağlayan bir iç mekanizmanın var olduğunu gösteriyor. Ancak bu mekanizma zamanı günlük hayatta kullandığımız saatlerdeki gibi standart bir ölçüye göre kodlamıyor. Araştırmalar bu mekanizmada beynin hipokampus bölgesinde bulunan bazı sinir hücrelerinin -zaman hücreleri olarak isimlendirilir- belirli bir görevi yerine getirirken olayların sıralamasını hatırlamanın gerektiği durumlarda belirli zaman aralıklarında aktifleştiğini gösteriyor.\n\nSonuçları Nature dergisinde yayımlanan araştırmada bilim insanları beynimizde hafıza oluşumundan sorumlu olan ve yön bulma duygusunu yönettiği bilinen beynin entorhinal korteks bölümünde deneyimlerimizin gerçekleşme zamanını algılamamızı sağlayan sinir hücrelerinin oluşturduğu bir ağ keşfetti. Bu hücresel ağ deneyimlerimizdeki ve anılarımızdaki zaman algısının oluşmasını sağlıyor. Aynı zamanda bu hücreler yaşadığımız olayların gerçekleşme sırasının takip edilmesini sağlıyor.\nBeyindeki zaman algısı henüz tam anlamıyla aydınlatılabilmiş değil. Şizofreni, depresyon gibi bazı psikiyatrik bozuklukların zaman algısında sapmalara neden olduğu biliniyor. Yapılan bu araştırmalar ileride beynimizin zaman algısının oluşma mekanizmasının anlaşılmasına ve zaman algısında sapmaya neden olan bozuklukların tedavi edilmesine yardımcı olabilir.\n \nKaynaklar:\n\nTsao, A. ve ark., “Integrating time from experience in the lateral entorhinal cortex”, Nature, Cilt 561, 2018.\n Bahadırlı, N. B. ve ark., “Zaman Algısı ve Psikiyatrik Bozukluklar”, Psikiyatride Güncel Yaklaşımlar-Current Approaches in Psychiatry, Cilt 5, Sayı 3, s. 355-377, 2013\nhttps://www.nigms.nih.gov/Education/Pages/Factsheet_CircadianRhythms.aspx\n\n \nYazar Hakkında:\nMerve Üstün\nGebze Teknik Üniversitesi Moleküler Biyoloji ve Genetik Bölümü Doktora Öğrencisi"
            }
        ]
    },
    {
        "id": "ellerimiz-ve-ayaklarimiz-neden-karincalanir",
        "conversations": [
            {
                "from": "soru",
                "value": "Ellerimiz ve Ayaklarımız Neden Karıncalanır?"
            },
            {
                "from": "cevap",
                "value": "Karıncalanma dediğimiz bu olay uzun süre alışılmadık pozisyonda durduğumuzda ortaya çıkar. Atardamarlar sinirleri oksijen ve glikozla besler. Uzuvlarımızdaki sinirlerin üzerine basınç uygulandığında atardamarlar sıkışır ve yeterli miktarda kanı sinirlere ulaştıramaz. “Uykuya düşme” olarak adlandırılan bu durum uzuvlarımızı hissizleştirir. Uzvun üzerindeki baskı kaldırıldığında kan dolaşımı normale dönmeye ve uzuv yeniden tepki vermeye başlar. Bu süreçte elimizin ya da ayağımızın üzerinde sanki bir sürü karınca dolaşıyormuş gibi hissederiz. Beyin ve omurilik haricindeki sinirlerde gerçekleşen bu olay elimizi ya da ayağımızı normal pozisyonda tutarak kan dolaşımı dengelenene ve damarlar eski hâline gelene kadar devam eder. Çoğunlukla el ve ayaklarda gerçekleşen bu olay bazen kollarda da ortaya çıkar.\n \nKaynaklar:\n\nhttps://www.livestrong.com/article/276592-tingling-in-the-hands-feet-face/\nhttps://www.betterhealth.vic.gov.au/health/conditionsandtreatments/pins-and-needles\nhttps://www.urmc.rochester.edu/encyclopedia/content.aspx?ContentTypeID=1&ContentID=58"
            }
        ]
    },
    {
        "id": "karincalar-kendi-agirliklarinin-katlarca-fazlasini-nasil-tasiyabiliyor",
        "conversations": [
            {
                "from": "soru",
                "value": "Karıncalar Kendi Ağırlıklarının Katlarca Fazlasını Nasıl Taşıyabiliyor?"
            },
            {
                "from": "cevap",
                "value": "Günlük hayatta hepimiz karıncaları bir şeyler taşırken görmüşüzdür. Taşıdıkları yükler bazen kendi boyutlarına kıyasla çok büyük bir yiyecek parçası ya da başka bir nesne olabilir. \nKarıncaların kendi ağırlıklarının katlarca fazlasını taşıyabilmelerinin başlıca sebebi çok “hafif” canlılar olmalarıdır. Bu sayede kas güçlerinin büyük kısmını yükleri taşımak için kullanabilirler. Fakat büyük canlılarda, örneğin insanlarda, vücut ağırlığı fazla olduğundan kaslar vücudun iskelet sistemini de desteklemek zorundadır. Bu nedenle fazla yük taşıyamayız.\n\nOhio State Üniversitesi tarafından yapılan bir araştırmada bilim insanları Formica exsectoides türü karıncaları elektron mikroskobu ve bilgisayarlı tomografi cihazlarını kullanarak inceledi. Eklemlerinin dayanıklılığını ölçmek içinse karıncaları hızla dönen bir disk üzerine yerleştirdiler. Sonuçta karıncaların dönme sırasında üzerlerine etki eden, kendi vücut ağırlıklarının 3500-5000 katı kadar kuvvete dayanabildikleri anlaşıldı.\nKarıncalar yükleri ağızları ile kaldırır ve taşıdıkları yükün ağırlığı boyun eklemi aracılığıyla ayaklara aktarılır. Elektron mikroskobu görüntülerinden, karıncalarda boyun eklemindeki yumuşak dokunun dayanıklılığının çok yüksek olduğunu belirlendi. Ayrıca baş-boyun ekleminde sert ve yumuşak dokuların birleştiği ara yüzeydeki özgün yapının karıncaların boyunlarına dayanıklılık sağladığı anlaşıldı. Yapılan çalışmalar diğer böceklerde de benzer dokular olduğunu gösteriyor.\nElde edilen bu bilgiler sayesinde gelecekte yük taşımada kullanmak amacıyla karıncalardan ilham alınarak geliştirilen robotlar görmemiz mümkün olabilir.\n \nKaynaklar:\n\nhttps://entomologytoday.org/2014/02/11/ants-can-lift-up-to-5000-times-their-own-body-weight-new-study-suggests/\nhttps://askabiologist.asu.edu/content/ant-factoids\n\nYazar Hakkında:\nSelin Çorba\nGazi Üniversitesi Moleküler Biyoloji ve Genetik Ana Bilim Dalı Yüksek Lisans Öğrencisi"
            }
        ]
    },
    {
        "id": "denizaltilar-suyun-icine-nasil-dalar",
        "conversations": [
            {
                "from": "soru",
                "value": "Denizaltılar Suyun İçine Nasıl Dalar?"
            },
            {
                "from": "cevap",
                "value": "S_Bachstroem/iStock.com\nSuyun kaldırma kuvveti sayesinde suya bırakılan katı cismin yoğunluğu suyun yoğunluğundan küçükse cisim suyun üzerinde yüzer. Tonlarca ağılıkta olan dev gemilerin suyun üzerinde yüzmesinin nedeni de bu kuvvettir.\n\n26ISO/iStock.com\nDenizaltılar Nasıl Hareket Eder? Safra Tankı Nedir?\nPeki öyleyse denizaltılar nasıl bazen suyun üzerinde yüzebilirken bazen de suyun içinde hareket edebiliyor? İşte cevap: Denizaltılarda yoğunluk ayarını sağlayan özel tanklar bulunur. Bu tanklara “safra tankı” adı verilir. Safra tankları sayesinde denizaltılar kolaylıkla suyun içine dalabilir ya da suyun yüzeyine çıkabilir.\nSafra tankları denizaltının suyun yüzeyinde kalma ya da dalma durumuna göre hava veya su ile doldurulur. Örneğin bir denizaltı suyun yüzeyindeyken safra tankları hava ile doludur ve denizaltının yoğunluğu çevresindeki suyun yoğunluğundan daha az olduğu için suyun altına inmez. Denizaltı suya dalmak istediğinde safra tanklarının üst ve alt kapakları açılır. Tankların alt kapaklarından içeri su girerken üst kapaklarından dışarı hava çıkar. Gittikçe su ile dolan tanklar denizaltının ağırlığını artırır ve suyun derinlerine dalmasını sağlar. Denizaltı tekrar yüzeye çıkmak istediğindeyse içinde basınçlı hava bulunan tanklardan safra tanklarına hava aktarılır. Basınçlı hava suyun dışarı çıkmasını ve denizaltının suyun yüzeyine doğru yükselmesini sağlar. \n\nKaynaklar:\n\nhttps://wonderopolis.org/wonder/how-does-a-submarine-work-2\nhttps://precollege.oregonstate.edu/sites/precollege.oregonstate.edu/files/cartesian_diver_lacuknos_10-15-20_-dc.pdf\nhttps://science.howstuffworks.com/transport/engines-equipment/submarine1.htm\nhttps://www.explainthatstuff.com/submarines.html\nhttp://megep.meb.gov.tr/mte_program_modul/moduller_pdf/Gemi%20Balast%20Tesisatı.pdf\nhttps://www.britannica.com/technology/submarine-naval-vessel"
            }
        ]
    },
    {
        "id": "volkanik-patlamalar-nasil-olusur",
        "conversations": [
            {
                "from": "soru",
                "value": "Volkanik Patlamalar Nasıl Oluşur?"
            },
            {
                "from": "cevap",
                "value": "shayes17/iStock.com\nVolkanik patlamalar sonucu ağaçlar, evler, tarlalar, yollar ve fabrikalar zarar görebilir. Hatta can kayıpları bile yaşanabilir. Geçmişten bu yana birçok yeri yaşanmaz hale getiren bu doğal afetin nasıl gerçekleştiğini anlayabilmek için Dünya’nın iç yapısı hakkında bilgi sahibi olmamız gerekiyor.\nDünya’nın yüzeye yakın kısımları hakkında doğrudan bilgi edinebiliyoruz, ancak daha derinlerdeki katmanların yapısı ve bileşimi hakkında bilgi sahibi olabilmek için farklı yöntemler kullanılıyor.\nDünya’nın Merkezinde Ne Olduğunu Nasıl Biliyoruz?\nBugüne kadar elde edilen bilgiler yerkürenin farklı katmanlardan oluştuğunu gösteriyor.\nYerküre Katmanları Neler?\nEn dışta yerkabuğu, yerkabuğunun altında manto, mantonun altında dış çekirdek yer alır. En içte ise iç çekirdek bulunur. Yeryüzünden merkeze doğru gidildikçe bu katmanların sıcaklığı artar. Yapılan araştırmalara göre iç çekirdeğin sıcaklığının yaklaşık 6000°C olduğu düşünülüyor.\n\nYuri_Arcurs/iStock.com\nYerkabuğunun hemen altında yer alan manto Dünya’nın hacimce yaklaşık %84’ünü oluşturur. Manto katmanları arasında derinlere inildikçe sıcaklığın arttığı ve dış çekirdek sınırında yaklaşık 4000°C’ye ulaştığı tahmin ediliyor. Mantonun özellikle alt katmanlarının bileşimini belirlemek yerbilimleri araştırmalarındaki önemli zorluklardan biri olsa da bugüne kadar yapılan araştırmalardan mantonun temel olarak silisyum, magnezyum, demir, oksijen gibi elementlerden meydana gelen kayaçlardan oluştuğu ayrıca mantoda çözünmüş gazlar ve su buharı da bulunduğu tahmin ediliyor.\nDünya’nın merkezindeki yüksek sıcaklık konveksiyona neden olur. Sıcaklığı yaklaşık 6000°C olan merkeze yakın bölgeler ısının etkisiyle yüzeye doğru hareket ederken yüzeye yakın bölgeler merkeze doğru batar. Konveksiyon sonucunda yerkabuğundaki levhaların hareket etmesiyle tektonik hareketler meydana gelir. Bu levhaların hareketleri sonucunda yerkabuğunda çatlaklar oluşur.\n\njack0m/iStock.com\nMantonun yüzeye yakın kısımlarındaki (yaklaşık 100-200 km derinlikte) kayaçlar yüksek sıcaklık ve basınçtan dolayı eriyik halde bulunabilir. Eriyik kayaçlar (magma olarak isimlendirilir) etrafındaki katı haldeki kayaçlardan daha az yoğun olduğu için magma bu çatlaklardan yükselerek yüzeye çıkar. Magmanın akışkanlığı yüksekse içindeki çözünmüş gazlar kolayca kaçar ve magma yüzeye ulaştığında lav akıntısı şeklinde hareket eder. Ancak magmanın akışkanlığı düşükse içindeki gazlar kaçamaz ve artan basıncın etkisiyle magma patlayarak yüzeye çıkar.\nKaynaklar:\n\nAnzellini, S., “Melting of Iron at Earth’s Inner Core Boundary Based on Fast X-ray Diffraction”, Science, Cilt 340, Sayı 6131, s. 464-466, 2013.\nBoehler, R., “MELTING TEMPERATURE OF THE EARTH'S MANTLE AND CORE: Earth's Thermal Structure”, Annual Review of Earth and Planetary Sciences, Cilt 24, s. 15-40, 1996.\nMurakami, M. ve ark. “A perovskitic lower mantle inferred from high-pressure, high-temperature sound velocity data”, Nature, Cilt 485, s. 90–94, 2012.\nhttps://pubs.usgs.gov/gip/interior/\nhttp://volcano.oregonstate.edu/why-are-there-volcanoes\nhttps://ucmp.berkeley.edu/education/dynamic/session1/sess1_earthcurrents.html\nhttps://www.usgs.gov/faqs/how-do-volcanoes-erupt?qt-news_science_products=0#qt-news_science_products"
            }
        ]
    },
    {
        "id": "asteroit-meteor-ve-meteorit-arasindaki-farklar-nelerdir",
        "conversations": [
            {
                "from": "soru",
                "value": "Asteroit, Meteor ve Meteorit Arasındaki Farklar Nelerdir?"
            },
            {
                "from": "cevap",
                "value": "Güneş’in çevresinde, Mars ve Jüpiter arasında, belirli bir yörüngede dolanan, çeşitli büyüklük ve şekildeki kaya ve metal parçalarına asteroit denir. Asteroit Kuşağı olarak adlandırılan bu bölgede milyonlarca asteroit vardır. Asteroitler gezegenlerden küçük olmalarına karşın yüzlerce km genişlikte olabilirler. Örneğin Asteroit Kuşağı’ndaki en büyük cisim olan cüce gezegen Ceres’in genişliği 940 km’dir. Asteroit ya da kuyruklu yıldız gibi çeşitli gök cisimlerinden kopmuş küçük kaya parçaları ise gök taşı olarak adlandırılır. Gök taşları bazen Dünya’nın atmosferine girer. Atmosfere giren gök taşlarına meteor denir. Genellikle kum tanesiyle çakıl taşı arasındaki büyüklüklerde olan meteorlar atmosferde yanar. Yanma sırasında arkalarında parlak bir iz oluştuğu için yıldızlarla bir ilgisi olmadığı hâlde bu olaya yıldız kayması da denir. Kimi gök taşları ise Dünya’nın atmosferine girdikten sonra tamamen yanarak yok olmaz. Yeryüzüne ulaşıp yere düşen bu gök taşlarına meteorit adı verilir."
            }
        ]
    },
    {
        "id": "bir-alanda-basarili-olmak-icin-ne-kadar-calismak-gerekir",
        "conversations": [
            {
                "from": "soru",
                "value": "Bir Alanda Başarılı Olmak İçin Ne Kadar Çalışmak Gerekir?"
            },
            {
                "from": "cevap",
                "value": "1993’de Psychological Review dergisinde yayımlanan araştırmada K. Anders Ericsson ve arkadaşları, bir alanda üstün ve normal performans gösteren bireyler arasındaki farkın antrenman süreleriyle ilişkili olduğu görüşünü ortaya koymuşlardı. Araştırmada 20 yaşındaki keman çalan müzisyenler arasında en başarılı olanların ortalama 10.000 saat, iyi olarak sınıflandırılanların ortalama 7800 saat, en az başarılı olanların ise ortalama 4600 saat çalıştıkları belirlendi. Gazeteci Malcolm Gladwell’in daha sonraları 10.000 saat kuralı olarak isimlendirdiği (bir alanda uzman olmak için 10.000 saat çalışmak gerektiği) görüşü Ericsson ve arkadaşlarının bu çalışmasına dayanıyordu.\n\n10.000 saati tamamlamak için hafta içi her gün günde dört saat yaklaşık on yıl boyunca çalışmak gerekiyor.\n2016 yılında yapılan bir araştırma ise antrenman yapmanın satranç gibi bir oyunla ilgilenen kişilerin performansları arasında %26, bir müzik dalıyla ilgilenen müzisyenlerin performansları arasında %21, bir spor dalıyla ilgilenen sporcuların performansları arasındaysa yaklaşık %18’lik farklılığa sebep olduğunu gösteriyor."
            }
        ]
    },
    {
        "id": "nerede-bu-cilegin-cekirdegi",
        "conversations": [
            {
                "from": "soru",
                "value": "Nerede Bu Çileğin Çekirdeği?"
            },
            {
                "from": "cevap",
                "value": "Kiraz, üzüm, şeftali, limon gibi meyvelere “gerçek meyve” denir. Çünkü bu meyvelerin yenilen etli kısımları yumurtalıklarından gelişir. Bu meyvelerin çiçeği tozlaştıktan sonra şişerek meyvenin yenilen etli kısmını oluşturur. Çekirdekleri de bu etli kısmın merkezindedir.\nÇilek, elma, nar gibi meyvelerin yenilebilir etli kısımları ise çiçek organlarından oluşur. Bu meyvelere “suni meyve” denir. Örneğin çileğin yediğimiz etli kısmı tozlaşmayla büyüyüp gelişen çiçek tablasından oluşur. Çiçek tablası, çiçeğin sapının ucundaki enine kalın kısımdır. Çiçeğin üreme organları çiçek tablasının üzerinde büyür ve gelişir.\n\nÇileğin yediğimiz etli kısmı çiçek tablasından oluşur.\nÇileğin üzerindeki nokta şeklindeki yapılara ise “aken” denir. Akenler çiçekli bitkilerin oluşturduğu kuru meyvelerdir. Birçok çiçekte akenlerin içinde çekirdek bulunur. Çileğin çekirdeği de akenlerin içindedir.\n\nHer bir akenin içinde bir çekirdek bulunur.\nKaynaklar:\n\nhttp://www.uky.edu/~garose/BIO.PLS.210.FRUITS.HTM\nhttps://news.ncsu.edu/2016/05/strawberry-seeds-2016/"
            }
        ]
    },
    {
        "id": "dogal-inci-nasil-olusur",
        "conversations": [
            {
                "from": "soru",
                "value": "Doğal İnci Nasıl Oluşur?"
            },
            {
                "from": "cevap",
                "value": "IGraDesign/iStock.com\nİnci Nedir? İnci Nasıl Oluşur?\nİncinin istiridye içerisinde oluşması aslında istiridyenin bir çeşit kendini koruma mekanizmasının sonucudur. Kabuklarının arasından içine giren bir kum tanesi ya da herhangi bir parçacık istiridye tarafından yabancı madde olarak algılanır. İstiridye kendini korumak için bu yabancı maddeyi “incinin annesi” adı verilen sert, katı, güçlü ve parlak yapıdaki sedef mineraliyle sarmaya başlar. Zaman geçtikçe daha çok sedef ile kaplanan bu yabancı madde en sonunda parlak ve sert bir taşa dönüşür. İşte bu taşa inci denir.\nSedef Nedir? Sedef Nasıl Oluşur?\nSedef minerali normalde istiridye tarafından kabuğun iç katmanını korumak amacıyla üretilir ve aragonit adı verilen bir çeşit kalsiyum karbonat kristalinden oluşur. Sedef, inci oluşturmanın yanı sıra istiridye kabuğunun iç katmanına da rengini verir.\nKaynak:\n\n\nhttps://www.academia.edu/22310859/Pearls_Are_Self-Organized_Natural_Ratchets"
            }
        ]
    },
    {
        "id": "hayvanlar-kis-uykusuna-neden-yatar",
        "conversations": [
            {
                "from": "soru",
                "value": "Hayvanlar Kış Uykusuna Neden Yatar?"
            },
            {
                "from": "cevap",
                "value": "SashaFoxWalters/iStock\n\nTÜBİTAK Bilim Genç · Aklıma Takıldı #22: Hayvanlar Kış Uykusuna Neden Yatar?\nBu sesli yayına Bilim Genç Spotify, Google Podcasts, Apple Podcasts ve YouTube kanalları üzerinden de ulaşabilirsiniz.\nKış Uykusu Nedir?\nKış uykusu ya da hibernasyon uykuya benzer bir çeşit uzun süreli hareketsizlik halidir. Bu süreçte canlının vücut sıcaklığı azalır, kalp atım sayısı düşer, nefes alışveriş hızı yavaşlar ve metabolizma hızı en düşük seviyeye iner.\n\nArktik yer sincabı kış uykusundayken 37oC derece olan vücut sıcaklığını -3oC’ye kadar düşürebilir.\nKış uykusu genellikle sıcakkanlı hayvanlarda görülür. Çünkü sıcakkanlı hayvanlar vücutlarında depoladıkları besinleri yakarak enerji elde ederler. Ortaya çıkan bu iç enerjiyle vücut sıcaklıklarını dengelerler. Kışın havanın soğumasıyla azalan besin kaynakları vücut sıcaklıklarını dengede tutmak için yetersiz kalır. Kışın yeterli besin kaynağı bulamayan hayvanlar bu süreci kış uykusunda geçirir. Bu şekilde yaşamsal faaliyetlerini gerçekleştirmeleri için gereken enerjiyi saklar ve hayatta kalmayı başarırlar. Kış uykusuna yatmadan birkaç ay önce ise uyurken harcanacak besini vücutlarında depolarlar.\nKış uykusuna yatan en bilinen hayvanlar;\n\nAyı\nYarasa\nSincap\nKirpi\nYer sincabı\nDağ sıçanı\nFındık faresi\nKurbağa\n\nBazı sıcakkanlı ya da yarı sıcakkanlı balıklar, amfibiler (hem karada hem suda yaşayabilen hayvanlar) ve böcekler de kış uykusuna yatar. Timsah ve yılan gibi sürünler ise soğuk havalarda brumasyon olarak adlandırılan kış uykusuna benzer bir evreye girerler. Bu evrede sürüngenler soğuk havaya bağlı olarak vücutlarındaki tüm işlevleri yavaşlatarak ya tamamen hareketsiz kalıyorlar ya da yavaş hareket ederler. Tilki, tavşan, balina ve kutup ayısı gibi bazı sıcakkanlı canlılar ise kış uykusuna yatmazlar. Karıncaların ise soğuk havalarda vücut sıcaklıkları düşer ve hareketleri yavaşlar. Fakat kış uykusuna yatmazlar.\n\nUğur böceği kış uykusuna yatan böceklerdendir.\n \nKaynaklar:\n\nhttps://www.livescience.com/54982-why-do-animals-hibernate.html\nhttps://www.nationalgeographic.com.au/animals/animals-dont-actually-sleep-for-the-winter-and-other-surprises-about-hibernation.aspx\nhttps://www.annualreviews.org/doi/pdf/10.1146/annurev.physiol.66.032102.115105\nhttps://www.independent.co.uk/news/science/under-the-microscope-why-do-animals-hibernate-2109254.html\nhttp://jeb.biologists.org/content/217/12/2032\nhttps://www.nps.gov/dena/learn/nature/arcticgroundsquirrel.htm\nhttps://www.sciencedirect.com/science/article/pii/S0960982213001310\nhttps://www.saga.co.uk/magazine/home-garden/gardening/wildlife/insects/the-ladybird"
            }
        ]
    },
    {
        "id": "ucaklar-havada-nasil-hareket-eder",
        "conversations": [
            {
                "from": "soru",
                "value": "Uçaklar Havada Nasıl Hareket Eder?"
            },
            {
                "from": "cevap",
                "value": "Bunlar taşıma, ağırlık, itme ve sürükleme kuvvetleridir. Bu kuvvetlerden en önemlileri motorun sağladığı itme kuvveti ve kanatların oluşturduğu taşıma kuvvetidir.\n\nGörseli büyütmek için üzerine tıklayın.\nTaşıma kuvveti uçağın Bernoulli ilkesine uygun olarak tasarlanan kanatları sayesinde oluşur. Bu ilkeye göre havanın daha hızlı hareket ettiği kısımda basınç düşükken yavaş hareket ettiği kısımda basınç yüksektir. Bu yüzden uçağın kanadının üst kısmı daha bombeli, alt kısmı ise daha düz olarak tasarlanır. Bu özel kanat tasarımı havanın kanadın üst kısımda daha hızlı akmasına ve daha düşük basınç oluşturmasına, alt kısımda ise yavaş hareket etmesine ve daha yüksek basınç oluşturmasına sebep olur. Bu hava akışı da uçak kanatlarında yukarı yönlü bir taşıma kuvvetinin oluşmasına dolayısıyla uçağın havalanmasına yardımcı olur.\n\nGörseli büyütmek için üzerine tıklayın.\nUçağın motorları itme kuvveti oluşturur. Bu kuvvet hava direncinden dolayı uçağın hareket yönünün tersi yönde oluşan sürükleme kuvvetini yenerek uçağın havalanmasını sağlar. Hava direncini rüzgârlı bir günde rüzgâra karşı yürürken hissedebilirsiniz.\n\nUçağa etki eden dört kuvvet birbirini dengelediği zaman uçak havada sabit hızla ilerler. Yani uçak havada hareket ederken kanatlarda oluşan taşıma kuvveti, yerçekimi etkisiyle oluşan ağırlık kuvvetini dengelerken motorun sağladığı itme kuvveti hava direncini yani sürükleme kuvvetini dengeler. Newton’un hareket yasalarından da bildiğimiz gibi bir cisme etki eden bütün kuvvetler birbirini eşitlediğinde cisim dengede kalır ve sabit hızla havada ilerler.\nKaynaklar:\n\nhttp://www.yalescientific.org/2010/10/flying-high-how-do-airplanes-stay-in-the-air/\nhttps://www.grc.nasa.gov/www/k-12/UEET/StudentSite/dynamicsofflight.html\nhttps://www.livescience.com/7109-planes-fly.html"
            }
        ]
    },
    {
        "id": "atlarin-bacaklari-kirildiginda-iyilesemez-mi",
        "conversations": [
            {
                "from": "soru",
                "value": "Atların Bacakları Kırıldığında İyileşemez mi?"
            },
            {
                "from": "cevap",
                "value": "Atların bacaklarındaki kırıkların farklı türleri olabilir. Kemiğin çatladığı ancak parçalara ayrılmadığı durumlar görece basit problemlerdir. Kemiğin parçalandığı kırıklar tam kırık olarak isimlendirilir. Kırılan kemik iki parçaya ayrılmış ve deride hasara neden olarak açık bir yaraya yol açmamışsa görece basit bir tam kırık olduğu söylenebilir. Kemiğin ikiden fazla parçaya ayrıldığı kırıklar ise parçalı kırık olarak isimlendirilir. Kırık kemik ucunun deriye zarar vermesi sonucu açık kırık olarak isimlendirilen durum ortaya çıkar.\n\nAsyaPozniak/iStock.com\nAtların bacaklarındaki kırıklar röntgen (X-ışınlarının kullanıldığı bir görüntüleme yöntemi) çekilerek tespit edilebilir.\nAtların bacaklarındaki ciddi kırıklarda (özellikle kırığın deride hasara neden olması durumunda) kaslar ve sinirler hasar görebilir, kırık bölgesinde kan akışı bozulabilir ve ilerleyen aşamalarda enfeksiyon ortaya çıkabilir. Enfeksiyonun tedavi edilmesi için gerekli olan antibiyotik miktarı vücut kütlesiyle doğru orantılıdır. Bu nedenle atlarda enfeksiyonun tedavi edilmesi hayli zordur.\nAtın bacağında bir kırık ortaya çıktığında ilk müdahale çok önemlidir. Çünkü at çok ağır bir hayvandır ve üç bacağı üzerinde dengeli bir şekilde yürüyemez. Yaralanan at dengesini sağlamak için çabalarken kırılan kemiğin daha da hasar görmesine neden olabilir.\n\nKırıkların iyileşme sürecinde kırık olan bölgenin hareket ettirilmemesi ve o bölgeye ağırlık verilmemesi gerekir. Ancak atlarda bunun sağlanması hayli zordur. Ayrıca kırık olan bacak uygun şekilde korumaya alınsa bile, iyileşme sürecinde at ağırlığını diğer üç bacağa vereceği için, sağlıklı bacaklarda toynak ile kemiğin birleştiği bölümde aşırı yüklenmeye bağlı olarak enfeksiyon gibi sorunlar ortaya çıkabilir.\n \nKaynaklar:\n\nBennett, D., “Fracture Repair”, American Association of Equine Practitioners, Erişim Tarihi: 21 Aralık 2018.\nhttps://thehorse.com/129114/broken-legs-arent-death/\nhttps://vcahospitals.com/know-your-pet/fractures-in-horses\nhttps://cosmosmagazine.com/biology/cure-second-biggest-killer-horses"
            }
        ]
    },
    {
        "id": "elektrik-tellerine-konan-kuslari-neden-elektrik-carpmaz",
        "conversations": [
            {
                "from": "soru",
                "value": "Elektrik Tellerine Konan Kuşları Neden Elektrik Çarpmaz?"
            },
            {
                "from": "cevap",
                "value": "Moonstone Images/iStock.com\n\nBu sesli yayına Bilim Genç Spotify, Google Podcasts, Apple Podcasts ve YouTube kanalları üzerinden de ulaşabilirsiniz.\nElektrik akımı elektronların hareketiyle oluşur. Tıpkı suyun yüksek bir yerden aşağı doğru akması gibi elektrik akımı da yüksek elektrik potansiyelli bir noktadan düşük elektrik potansiyelli bir noktaya doğru akar. Dolayısıyla kuşların vücutlarından elektrik akımı geçmesi, ancak kuşların aralarında potansiyel farkı olan iki noktaya aynı anda temas etmesiyle mümkündür. Tek bir telin üzerine konan kuşların temas ettiği noktalar arasındaysa bir potansiyel farkı yoktur. Dolayısıyla vücutlarından bir elektrik akımı geçmez ve bu durumdan zarar görmezler. Ancak bir kuş aralarında potansiyel farkı olan iki ayrı elektrik teline aynı anda temas ederse bir telden diğerine doğru elektrik akmaya başlar ve üzerinden geçen elektrik akımı nedeniyle kuş çarpılır. Elektrik tellerinin aralarında mesafe olacak şekilde kurulmasının nedeni böyle çarpılmaları önlemektir. Benzer şekilde, eğer bir kuş hem elektrik teline hem de toprağa aynı anda dokunursa tel ile toprak arasında potansiyel farkı olduğu için kuş yine elektrik akımına maruz kalarak çarpılır.\n\n\nokeyphotos/iStock.com\n \nKaynaklar:\n• http://www.sciencemadesimple.co.uk/curriculum-blogs/physics-blogs/why-do...\n• https://alum.mit.edu/slice/how-do-birds-sit-power-lines-without-getting-...\n• https://engineering.mit.edu/engage/ask-an-engineer/how-do-birds-sit-on-h..."
            }
        ]
    },
    {
        "id": "virusler-neden-antibiyotiklerden-etkilenmez",
        "conversations": [
            {
                "from": "soru",
                "value": "Virüsler Neden Antibiyotiklerden Etkilenmez?"
            },
            {
                "from": "cevap",
                "value": "Bu sesli yayına Bilim Genç Spotify, Google Podcasts, Apple Podcasts ve YouTube kanalları üzerinden de ulaşabilirsiniz.\n1676 yılında Hollandalı mikrobiyolog Antonie van Leeuwenhoek göl suyunu kendi tasarımı olan mercekli mikroskopta incelerken farklı bir canlı türü keşfetti. Daha sonraları bakteri adı verilen ve çıplak gözle görülemeyen bu canlıların bazısının hastalıklara yol açtığı bazısınınsa vücudumuzun dengesini korumamıza yardımcı olduğu anlaşıldı. Hastalıklara sebep olan bakteriler farklı antibiyotiklerle tedavi edilebiliyor. Kimi antibiyotikler bakterilerin hücre duvarını parçalayarak bakterileri yok ediyor. Kimi antibiyotiklerse bakterilerin DNA (genetik bilgileri taşıyan nükleik asit) eşlemesini ve protein sentezini engelleyerek çoğalmalarını önlüyor.  \n\nİlk mikrobiyolog olan Hollandalı Antonie van Leeuwenhoek aynı zamanda bir tüccardı.\nVirüsler de tıpkı bakteriler gibi çıplak gözle görülemez. Ancak bakterilerden farklı olarak virüslerin hücre duvarı yoktur. Ayrıca konak hücre dışında çoğalma, büyüme, enerji üretimi gibi canlılık faaliyetlerini gerçekleştiremezler. Virüslerde hücre duvarı bulunmadığından, DNA ve protein sentezi mekanizmaları bakterilerden farklı olduğundan virüsler antibiyotiklerden etkilenmez.\nBakteriden bile daha küçük olan virüsler 1892 yılında Dmitry Ivanovsky tarafından hastalıklı tütün bitkisinin öz suyu incelenirken keşfedildi. Daha sonra Martinus Beijerinck tarafından tekrarlanan deney sonrasında “virüs” adını aldılar.\n\nRus botanikçi Dmitry Ivanovsky tütün mozaik hastalığı araştırmasında virüsleri keşfetti.\nVirüslerin ve bakterilerin sebep olduğu hastalıklardan korunmak için en iyi yollardan birinin ellerimizi yıkamak olduğunu biliyor muydunuz? Hastalıkların bulaşmasının engellenmesinde el hijyeninin önemine dair keşif öyküsü için Patojenlerin Keşfinden Önce Hijyen yazımıza göz atabilirsiniz.\n \nKaynaklar: \n\nhttps://learn.genetics.utah.edu/content/microbiome/antibiotics/\nhttps://www.ncbi.nlm.nih.gov/pmc/articles/PMC2896384/"
            }
        ]
    },
    {
        "id": "gezegenler-nasil-olusur",
        "conversations": [
            {
                "from": "soru",
                "value": "Gezegenler Nasıl Oluşur?"
            },
            {
                "from": "cevap",
                "value": "Başlangıçta parçalar biçimsizdir. Ancak kaya parçalarının çapı 1000 kilometrenin üzerine çıktığında kütleçekim etkisiyle küreye benzer bir hal alırlar. Bu oluşum senaryosundaki süreçlerden açıklaması en zor olanı ufak parçaların nasıl bir araya geldiği. Çünkü çapı bir milimetre ile birkaç yüz kilometre arasında olan kaya parçaları birbirlerine tutunmaz. Örneğin iki çakıl taşını fırlatarak birbiriyle çarpıştırdığınızı düşünün. Taşlar birbirine yapışmaz, aksine farklı yönlere saçılırlar. Peki, öyleyse devasa büyüklükte gezegenler nasıl oluyor da ufak toz zerrelerinin zamanla bir araya gelerek birbirine tutunmasıyla oluşuyor? Kaliforniya Teknoloji Enstitüsü’nde çalışan iki gökbilimci yakın zamanlarda bu soruya bir cevap buldu.\nDr. Jonathan Squire ve Prof. Dr. Phil Hopkins, yıldızlardan ve gökadalardan gelen güçlü radyasyonun toz zerreleriyle dolu gazların hareketlerini nasıl etkilediğini kuramsal yöntemlerle incelediler. Tıpkı akarsuların kayaların etrafından geçerken kıvrılmasına benzer biçimde, genç yıldızların etrafındaki gazlar da toz zerrelerinin etrafından geçerken kıvrılıyor. Birbirine yakın birkaç kaya parçasının olması durumunda farklı kaya parçalarının etrafından kıvrılarak gelen gaz akımları birbiriyle etkileşiyor. Farklı gaz akımları kaya parçalarının bir araya gelerek yığılmasına neden oluyor. Böylece ufak kaya parçaları zamanla birikerek devasa gezegenleri oluşturuyor.\nAraştırmacıların keşfettiği mekanizma sadece gezegen oluşumlarıyla değil başka pek çok fiziksel süreçle de ilgili. Örneğin volkanlardan yayılan küllerin ve yağmur damlalarının atmosferle etkileşme biçimi uzaydaki toz zerrelerinin etrafındaki gazlarla etkileşme biçimiyle tamamen aynı. Araştırma ile ilgili bir makale The Astrophysical Journal’de yayımlandı."
            }
        ]
    },
    {
        "id": "oort-bulutu-ne-kadar-buyuk",
        "conversations": [
            {
                "from": "soru",
                "value": "Oort Bulutu Ne Kadar Büyük?"
            },
            {
                "from": "cevap",
                "value": "1950’de Jan Oort, Güneş Sistemi’ni çevreleyen irili ufaklı buz parçaları olduğu fikrini ortaya attı. Adını bu bilim insanından alan Oort Bulutu’nun, Güneş Sistemi’ne yaklaşık 1000 AB ila  100.000 AB uzaklıkta bir bölge olduğu ve Güneş Sistemi’ni devasa bir küre gibi çevrelediği düşünülüyor. 1 AB (astronomi birimi) Güneş ile Dünya arasındaki mesafe olup yaklaşık 150 milyon kilometredir. Bilinen en uzak gezegen olan Neptün Güneş’e yaklaşık 30 AB uzaklıktadır.\nOort Bulutu’nun iç sınırı ile dış sınırı arasındaki mesafe o kadar büyüktür ki NASA’nın günde 1,5 milyon kilometre kateden uzay aracı Voyager 1’in bu hızla Oort Bulutu’na ulaşması yaklaşık 300 yılı, Oort Bulutu’ndan çıkması ise 30.000 yılı bulabilir.\n\nKaynak:\n\nhttps://solarsystem.nasa.gov/solar-system/oort-cloud/overview/"
            }
        ]
    },
    {
        "id": "ekinoks-nedir",
        "conversations": [
            {
                "from": "soru",
                "value": "Ekinoks Nedir?"
            },
            {
                "from": "cevap",
                "value": "EUMETSAT\nEkinoks kelimesinin kökeni Latince aequinoctium (aequi- “eşit” ve -noct “gece”) kelimesine dayanır ve ekinoks dünya genelinde gece ve gündüz sürelerinin eşit olduğu gün olarak bilinir. Ekinoks aydınlanma çemberinin kutuplardan geçtiği anda gerçekleşen bir olaydır. Güneş bu anda Kuzey Yarımküre’yi ve Güney Yarımküre’yi eşit miktarda aydınlatır.\nAydınlanma çemberi, Güneş’in Dünya’yı aydınlattığı bölge ile karanlıkta kalan bölge arasındaki hatta verilen isimdir. Aşağıdaki videoda yıl boyunca Dünya’nın Güneş etrafındaki hareketi sırasında aydınlık çemberinin hareketindeki değişim görülüyor.\n\nEUMETSAT - Bu görüntüler Meteosat-9 uydusu tarafından 19 Eylül 2010 ile 19 Eylül 2011 arasında, uydunun bulunduğu yer sabit yörüngeden çekildi.\nVideoda 23 Eylül 2010’da gerçekleşen sonbahar ekinoksunda ve 20 Mart 2011’de gerçekleşen ilkbahar ekinoksunda aydınlanma çemberinin tam olarak kutuplardan geçtiği ve bu tarihte güneş ışınlarının Ekvator’a dik açıyla geldiği, 21 Aralık 2010’da gerçekleşen kış gündönümünde güneş ışınlarının Oğlak Dönencesi’ne, 21 Haziran 2011’de gerçekleşen yaz gündönümünde ise Yengeç Dönencesi’ne dik açıyla geldiği görülüyor (ekinoks ve gündönümü tarihleri Greenwich saatine göre verilmiştir).\nDünya’nın dönme ekseni, yörünge düzlemine dik değildir. Bu nedenle Dünya’nın Ekvator düzlemi ile yörünge düzlemi çakışmaz, aralarında 23,5 derecelik bir açı vardır. Eğer Dünya eksen eğikliğine sahip olmasaydı güneş ışınları yıl boyu Ekvator’a dik açıyla ulaşırdı.\n\nEksen eğikliğinden dolayı güneş ışınlarının Dünya üzerindeki bir noktaya geliş açısı yıl boyunca değişir. Dünya’da farklı mevsimlerin görülmesinin nedeni bu durumdur.\nKaynaklar:\n\nhttps://visibleearth.nasa.gov/view.php?id=52248\nhttps://www-istp.gsfc.nasa.gov/stargaze/Sseason.htm"
            }
        ]
    },
    {
        "id": "sonbaharda-yapraklar-neden-renk-degistirir",
        "conversations": [
            {
                "from": "soru",
                "value": "Sonbaharda Yapraklar Neden Renk Değiştirir?"
            },
            {
                "from": "cevap",
                "value": "Ağaçlar da tıpkı bazı hayvanlar gibi ilkbahar ve yaz aylarında bünyelerinde enerji ve besin maddesi depolar ve kış aylarında dinlenme sürecine geçerler. İlkbahar ve yaz aylarında bitkiler ve ağaçlar güneş ışığını fotosentez yaparak enerjiye dönüştürür. Bütün bitkilerin yapısında, renk veren çeşitli pigmentler bulunur. Yapraklara yeşil rengi veren klorofil pigmenti fotosentezin gerçekleşmesini sağlayan kimyasal bir bileşendir. Ancak, sonbahar ve kış aylarında fotosentezin gerçekleşmesi için yeterli ışık ve su bulunmadığından yapraklardaki klorofil seviyesi azalır ve diğer renk pigmentleri açığa çıkmaya başlar. Bunlar; yapraklara sarı rengi veren ksantofil, turuncu rengi veren karotin ve kırmızı rengi veren antosiyanindir. Bütün bu renk pigmentleri tüm yapraklarda sürekli bulunmasına rağmen yeşil rengi veren klorofil baskın durumda olduğu için yapraklar yeşil renktedir ve diğer pigmentler maskelenmiş durumdadır. Havaların soğumasıyla birlikte yaprak içerisindeki klorofiller azalmaya başlayınca, karotinlerin parlak turuncu ve sarı renkleri; daha sonra da yapraklardaki fosfat miktarı azaldıkça antosiyaninlerin kırmızı ve eflatun renkleri yapraklarda hâkim olur. Sonbahar renkleri temel olarak sarı ve kırmızıdan oluşur. Sonbaharın ilerleyen günlerinde bazı sarı yapraklar kahverengiye dönüşür. Bu renk değişiminin ardından ağaçlardaki yaprakların tümü en kısa zamanda dökülür."
            }
        ]
    },
    {
        "id": "yaz-aylarinda-isirma-ve-sokma-durumlarina-karsi-ne-yapmaliyiz",
        "conversations": [
            {
                "from": "soru",
                "value": "Yaz Aylarında Isırma ve Sokma Durumlarına Karşı Ne Yapmalıyız?"
            },
            {
                "from": "cevap",
                "value": "Peki, sağlığımız için tehlike oluşturabilecek bu ısırma ve sokma durumlarına karşı ne gibi tedbirler alabiliriz, ısırma ve sokma durumunda ne gibi belirtiler ortaya çıkar ve böyle bir durumda ilk müdahale olarak neler yapmalıyız?\n \nKene\n\nİxodid ailesinden bir kene türü\nÜlkemiz keneler için hayli uygun bir coğrafi yapıya sahip. Kenelerle hayvancılığın yoğun olarak yapıldığı bölgelerde daha sık karşılaşılır. Kenelerin bazı türlerinin taşıdığı zararlı mikroorganizmalar, hayvanlarda herhangi bir hastalığa yol açmasa da insanlarda Kırım-Kongo kanamalı ateşi (KKKA) hastalığına neden olabilir. İsminden de anlaşıldığı gibi bu hastalık ilk defa Kırım ve Kongo'da görülmüştü. Kırım-Kongo kanamalı ateşi virüsünün neden olduğu hastalık özellikle göçmen kuşların göçleri ile diğer ülkelere yayıldı. Hastalık çoğunlukla kenenin vücuda tutunması ile bulaşır. Ayrıca virüsü taşıyan hayvanların kanları, vücut sıvıları ve virüsün bulaştığı insanların vücut sıvılarına temas ile de insanlara geçebilir. Kene Kırım-Kongo kanamalı ateşi virüsünü taşıyorsa ısırmadan sonraki ilk 1-3 gün içinde yüksek ateş, baş ağrısı, halsizlik, kusma, ishal gibi belirtiler ortaya çıkabilir. Hastalık ilerledikçe vücudun değişik yerlerinde kanamalar görülebilir ve hastalık ölüme sebep olabilir.\nKırsal alanlara çıkmadan önce bazı önlemler almak Kırım-Kongo kanamalı ateşi hastalığından korunmaya yardımcı olabilir. Bunun için;\n. Kolları ve bacakları bileklere kadar örten kıyafetler giymeye özen göstermeli,\n. Kenelerin kolayca fark edilebilmesi için açık renkli kıyafetler giymeli,\n. Vücuda ve kıyafetlere keneleri uzaklaştıran ilaçlar sürmeli,\n. Kenelerin kıyafetlerimizin içine girmesini engellemek için kıyafetlerimizin el ve ayak bilek kısımlarını kapatmalı,\n. Üzerlerinde kene olup olmadığını anlamak için kıyafetlerimiz ile el ve ayaklarımızı düzenli olarak kontrol etmeli,\n. Kırsal alandan döndükten sonra üzerimizde kene olup olmadığını anlamak için bütün vücudumuzu kontrol etmeliyiz.\n\nKene vücuda tutunmuşsa elle dokunmadan cımbız gibi bir aletle vücuda en yakın yerinden tutulmalı, dik ve dikkatli bir biçimde çekilerek çıkarılmalı ya da hemen en yakın sağlık kuruluşuna gidilmelidir.\n \nArı\n\nBal arısı (Apis mellifera)\nBelki de hepimizi en az bir kez arı sokmuştur. Genelde arı sokmalarında acı, şişlik, kızarıklık gibi belirtiler görülür. Bağışıklık sistemi duyarlı olan kişilerde arı sokmasına bağlı olarak ciddi alerjik reaksiyonlar ortaya çıkabilir. Arı sokmasından sonra nefes almada zorlanma, kasılma, duyularda zayıflama, baş ağrısı, bulantı, kusma gibi belirtilerin görülüp görülmediği takip edilmelidir. Bu belirtiler normal bir insanda 150 bal arısı ya da 20 eşek arısı sokmasından sonra ortaya çıkarken, bağışıklık sistemi duyarlı bir kişide tek bir arı sokmasından sonra dahi görülebilir.\n\nAvrupa büyük eşek arısı (Vespa crabro)\n \nArı Soktuktan Sonra Neler Yapılmalı?\n\n. Arının iğnesi görülüyorsa çıkarılır.\n. Arının soktuğu bölge bol su ve sabun ile yıkanır.\n. Arının soktuğu bölgeye soğuk uygulama yapılır.\n. Şiddetli belirtiler görülüp görülmediği takip edilmeli ve böyle bir durum söz konusu ise hemen en yakın sağlık kuruluşuna gidilmelidir.\n \nArı sokmasına alerjisi olan kişiler, olası arı sokmalarına karşı her zaman yanlarında alerjik reaksiyonu azaltan ilaçlar (adrenalin enjeksiyonu) taşımalıdır.\nArı sokmasından korunmak için arıların ilgisini çekebilecek kokulardan (örneğin parfüm, losyon) ve açık-parlak renkli giysiler giymekten kaçınmak gerekir.\n \nÖrümcek\nÖrümcekler bazı insanların fobisidir. Ancak az sayıda örümcek türü insanlar için ölümcül derecede tehlikelidir. Zehirli örümcek ısırmalarında ısırılan bölgede hafif şişlik ve kızarıklık gözlenir. Örümceğin türüne göre ortaya çıkan belirtiler birbirinden farklıdır. Ancak ağrı, bulantı, kusma, solunumda zorlanma gibi belirtiler ortaktır. İlerleyen dönemlerde daha ciddi belirtiler (örneğin böbrek yetmezliği, solunum yetmezliği) ortaya çıkabilir.\nÖrümcek ısırmalarında ilk olarak ısırılan bölge su ve sabun ile temizlenir. Ağrıyı azaltmak için soğuk ya da sıcak kompres uygulanır. Şiddetli belirtilerin ortaya çıkması durumunda tedavi için bir sağlık kuruluşuna gidilmelidir. Isırılan bölgenin kanatılması, bölgenin gerisine turnike uygulanması ve amonyak sürülmesi en yaygın yapılan hatalardır.\n \nYılan\n\nYılan ısırıkları insanlar için hayli tehlikelidir. Isırmadan sonraki ilk bir saat içinde ağrı, şişlik, kızarıklık, kanama gibi belirtiler görülür. Daha sonra bulantı, kusma, kanama, psikolojik bozukluklar, kalpte ritim bozuklukları, solunum düzensizlikleri ortaya çıkar.\nZehirli yılan ısırmalarından sonra hemen sağlık ekiplerine haber verilmelidir. Yılan tarafından ısırılan kişilere tedavi için yılan zehrinin etkisini yok eden kimyasal maddeler (bu maddeler panzehir ya da antidot olarak isimlendirilir) verilmelidir. Çünkü tedaviye hızlı bir şekilde başlanmazsa zehirli yılan ısırmaları öldürücü olabilir.\nYılan ısırmasından sonra sağlık ekipleri gelene kadar hasta yere yatırılmalı ve kımıldamaması sağlanmalıdır. Yara kuru ve temiz bir bezle temizlenmelidir. Dolaşımı engellemeyecek şekilde, ısırılan bölgeye bandaj uygulanmalıdır.\nYılan ısırmalarından korunmak için dikkat edilmesi gereken birkaç unsur hayat kurtarıcı olabilir. Topraktaki ya da kayaçların arasındaki deliklere ve çatlaklara elimizle dokunmamalı, taş ve kayaları çıplak elle kaldırmamalı, ayakkabılarımızı çıkarıp tekrar giyerken kontrol etmeli ve doğada kamp yapıyorsak çadırın fermuarını her zaman kapalı tutmalıyız.\n \nYazar Hakkında:\nM. Bünyamin Yıldırım\nAnkara Üniversitesi Tıp Fakültesi Öğrencisi"
            }
        ]
    },
    {
        "id": "toryum-nukleer-yakit-olarak-nasil-kullaniliyor",
        "conversations": [
            {
                "from": "soru",
                "value": "Toryum Nükleer Yakıt Olarak Nasıl Kullanılıyor?"
            },
            {
                "from": "cevap",
                "value": "Toryum-232 zincirleme fisyon (çekirdek bölünmesi) tepkimeleri sonucu parçalanmaz. Bu nedenle doğrudan nükleer reaktörlerde kullanılamaz. Ancak toryum-232 çeşitli nükleer süreçler sonucu reaktörlerde yakıt olarak kullanılabilecek uranyum-233’e dönüşebilir. Toryum-232 çekirdeği bir nötron yakalayarak toryum-233 izotopunu oluşturur. Yarı ömrü çok kısa olan (yaklaşık 22 dakika) toryum-233, beta bozunması ile protaktinyum-233’e dönüşür. Yarı ömrü yaklaşık 27 gün olan protaktinyum-233 de yine beta bozunması sonucu uranyum-233’ü oluşturur.\n\nToryum-232’nin uranyum-233’e dönüşümü\nToryumun kullanıldığı nükleer reaktörlerde zincirleme çekirdek tepkimeleri sonucu enerji elde edilebilmesi için, toryum-232’nin uranyum-233’e dönüşme sürecini başlatacak bir nötron kaynağına ihtiyaç vardır. Bu amaçla genellikle düşük enerjili nötronlarla çarpışarak fisyona uğrayan uranyum-233, uranyum-235 ve plütonyum-239 gibi çekirdekler kullanılır.\n\nToryum, uranyum, protaktinyum ve plütonyum radyoaktif atomlardır. Radyoaktif atomların çekirdekleri kararlı değildir, ışık ya da parçacık yayarak daha kararlı hale geçerler.\nToryumun nükleer yakıt olarak kullanılması fikrinin geçmişi nükleer enerji ile ilgili gelişmelerin başlangıcına kadar dayanıyor. 1944’te ABD’de farklı nükleer reaktör tasarımları üzerine düzenlenen toplantıda toryumun kullanıldığı reaktör tasarımlarının geliştirilmesine ağırlık verilmesi konusu da tartışılmıştı. Yeni doğal uranyum yataklarının keşfiyle uranyum kaynaklarının tahmin edildiği kadar sınırlı olmadığı anlaşıldı ve toryumla ilgili araştırmalar zamanla önemini yitirdi. Ancak 2002 yılı itibarıyla her yıl yeraltından çıkarılan uranyum, dünyadaki nükleer reaktörlerin yıllık ihtiyacının ancak yarısını karşılayabiliyor. Toryum doğada uranyumdan yaklaşık üç kat daha bol bulunuyor. Dünyadaki toryum kaynaklarının bolluğu açısından değerlendirildiğinde Türkiye altıncı sırada.\nGünümüzde toryum kullanılan nükleer reaktörlerle ilgili çalışmalar tekrar gündemde. Yakıt olarak toryum kullanılan farklı yedi reaktör tasarımı var. Bunlardan beşi geçmişte deneme amacıyla kullanılmıştı. Çin ve Hindistan önümüzdeki yıllarda toryum kullanan nükleer reaktörlerin hizmete girmesi amacıyla araştırmalar gerçekleştiriyor."
            }
        ]
    },
    {
        "id": "nukleer-fisyon-reaktorlerinde-neden-uranyum-235-izotopu-kullanilir",
        "conversations": [
            {
                "from": "soru",
                "value": "Nükleer Fisyon Reaktörlerinde Neden Uranyum-235 İzotopu Kullanılır?"
            },
            {
                "from": "cevap",
                "value": "Aslında uranyumun bu üç izotopu da radyoaktiftir. Uranyum-238’in yarı ömrü yaklaşık 4,5 milyar yılken, uranyum-235’inki yaklaşık 700 milyon yıldır.\nNükleer reaktörlerde bir nötron ağır bir çekirdeğe, örneğin uranyum-235’e çarptığında çekirdek tarafından yakalanır ve zincirleme fisyon tepkimelerinin başlamasını sağlar. Uranyum-235’te zincirleme tepkimelerin başlamasını sağlayan nötron düşük enerjilidir (saniyede birkaç kilometre hızla gider). Uranyum-238’de ise zincirleme tepkimelerin başlaması için nötronun yüksek enerjili olması gerekir.\nÇekirdek proton ve nötronlardan oluşur. Ancak çekirdeğin kütlesi daima protonların ve nötronların toplam kütlesinden daha düşüktür. Aradaki bu kütle farkı çekirdeği bir arada tutan çekirdek bağlanma enerjisinin bir ölçüsüdür. Dolayısıyla bir çekirdeğin bölünebilmesi için çekirdek bağlanma enerjisi kadar enerjiye ihtiyaç vardır. Bağlanma enerjisi kütle numarası yani toplam proton ve nötron sayısı arttıkça belli bir atom numarasına kadar artar. Atom numarası 60’ya yakın olan çekirdeklerde, örneğin demir atomunda bağlanma enerjisi en yüksektir. Bundan sonra ise kütle numarası arttıkça bağlanma enerjisi azalır.\nÇekirdekteki proton sayısının nötron sayısına oranı da çekirdeğin kararlılığını etkiler. Proton ve nötron sayısı çift olan çekirdeklerde, çekirdekteki parçacıklar (protonlar protonlarla, nötronlar nötronlarla) çiftler halinde bulunur ve bu durum çekirdeğe kararlılık kazandırır. Proton ve nötron sayısı çift olan birçok çekirdek daha kararlıdır ve bu çekirdeklerin bağlanma enerjileri yüksektir. Uranyum-234 ve uranyum-238’de nötron sayısı ve kütle numarası çiftken, uranyum-235’te nötron sayısı ve kütle numarası tektir. Bu nedenle bağlanma enerjisi uranyum-234’ten ve uranyum-238’den daha küçük olan uranyum-235 daha kolay bölünebilir."
            }
        ]
    },
    {
        "id": "yerimizi-neden-yadirgariz",
        "conversations": [
            {
                "from": "soru",
                "value": "Yerimizi Neden Yadırgarız?"
            },
            {
                "from": "cevap",
                "value": "Bu uyku bozukluğunun neden kaynaklandığını anlamaya çalışan bilim insanları kuşlarda ve memeli hayvanlarda da benzer bir durumun var olduğunu belirledi. Bu durumun bir savunma mekanizması olabileceği düşünülüyor.\nUyku sırasında beyinde ve bedende oluşan değişikliklerin gelişmiş bir cihazla kaydedilerek analiz edildiği polisomnografi yöntemi ve başka beyin görüntüleme teknikleri kullanılarak yapılan araştırmalarda, yeni bir ortamda uyuduğumuzda beynin sol yarım küresinin etkinliğinin sağ yarım küresinin etkinliğinden daha yüksek olduğu anlaşıldı. Uyku derinliği azalmış olan sol yarım kürede çevresel uyarılara karşı sağ yarım küreye göre daha fazla sinirsel aktivite gözlendi. Yani yeni bir ortamda uyuduğumuzda beynin sol yarım küresi adeta bir gece gözlemcisi gibi davranıyor. İlk gece etkisi, tanımadığımız ve potansiyel olarak tehlikeli bir çevrede hayatta kalmak için gerekli bir uyum mekanizması olabilir.\nYeni bir ortamda ilk defa uyuduğumuzda neden sol beynin sağ beyine göre daha etkin olduğu ise tam olarak bilinmiyor. Bu sorunun cevabı olabileceği düşünülen görüşlerden biri sol beyinde beyin bölgeleri arasındaki işlevsel bağlantıların sağ beyne göre daha güçlü olması. Bu durum bir tehlike algılandığında daha hızlı tepki verilmesi için avantaj sağlayabilir.\n \nKaynak:\nTamaki, M. ve ark., “Night watch in one brain hemisphere during sleep associated with the first-night effect in humans”, Current Biology, Cilt 26, Sayı 9, s. 1190–1194, 2016.\n \nYazar Hakkında:\nM. Bünyamin Yıldırım\nAnkara Üniversitesi Tıp Fakültesi Öğrencisi"
            }
        ]
    },
    {
        "id": "geri-donusum-ham-maddeden-uretim-yapmaktan-daha-verimli-bir-islem-mi",
        "conversations": [
            {
                "from": "soru",
                "value": "Geri Dönüşüm Ham Maddeden Üretim Yapmaktan Daha Verimli Bir İşlem mi?"
            },
            {
                "from": "cevap",
                "value": "Ancak bu işlemlerin enerji ve maliyet açısından ne kadar verimli olduğu zaman zaman tartışma konusu olabiliyor.\nBu malzemelerin üretimi, nakliyesi ve kullanım ömürlerini tamamladıktan sonra katı atık olarak depolanması ya da örneğin yakılarak imha edilmesi işlemleri, enerji maliyetinin yanı sıra sera gazı salımına da sebep oluyor. Ayrıca ürünlerin ham maddeden üretimi hem saflaştırma hem de üretim süreçlerinde çoğunlukla fosil yakıtların kullanımını gerektiriyor. Örneğin plastik malzemelerin neredeyse tamamı ham petrolden üretiliyor. Dünya genelinde ham petrolün yaklaşık %5’i bu amaçla kullanılıyor. Ancak 20’den fazla farklı plastik malzeme türünün olması ve plastik olmayan diğer atıklar nedeniyle, ayırma işlemleri plastiklerin geri dönüşümünde maliyetlerin artmasına neden oluyor. Bütün bu etkiler nedeniyle plastiklerin ham maddeden üretimi yerine geri dönüştürülmesi enerji maliyetlerini ancak %20 kadar azaltıyor.\nGünlük hayatta birçok alanda kullandığımız alüminyumun ise cevherinden saflaştırılması hayli zor ve maliyetli bir işlem. Bu nedenle alüminyumun geri dönüşümü cevherlerinden üretiminden %95 daha az enerji gerektirir. Önemli miktarda sera gazı salımına sebep olan camın geri dönüşümündeki enerji ihtiyacı, ham maddeden üretimi için gerekli enerjinin yarısı kadardır. Benzer bir durum kâğıt için de geçerlidir.\nGeri dönüştürülebilir malzemelerin çöp depolama alanlarında ayrılması yerine ayrılarak depolanması, geri dönüşüm sürecinin daha kolay gerçekleşmesini sağlar."
            }
        ]
    },
    {
        "id": "korkular-genetik-yolla-aktarilabilir-mi",
        "conversations": [
            {
                "from": "soru",
                "value": "Korkular Genetik Yolla Aktarılabilir mi?"
            },
            {
                "from": "cevap",
                "value": "Korkulan nesne veya durumla ilişkilendirilen herhangi bir uyaran da aynı tepkileri ortaya çıkarabilir. Bu durum “korku koşullaması” olarak adlandırılıyor. Bu uyaran görsel ve işitsel olabileceği gibi koklama ile ilgili de olabilir. Örneğin hastanede olmaktan korkan bir çocuk hastanede kullanılan dezenfektan veya tentürdiyot kokusunu duyduğunda aynı şekilde korkabilir. Peki, korku nesnesiyle öznel bir deneyim olmadan da o nesne ile ilgili korkulara sahip olunabilir mi?\nEmory Üniversitesi’nden Dr. Brian G. Dias ve Dr. Kerry J. Ressler, korku koşullamasının genetik yollarla türün diğer bireylerine aktarılıp aktarılamadığını asetofenon adlı, parfümeride kullanılan hoş kokulu bir madde üzerinden test ettiler. Nature Neuroscience dergisinde yayımlanan çalışmada, erkek laboratuvar farelerine asetofenon koklatıldığı sırada patilerine orta şiddette elektrik sinyali verildi. Bu işlem birçok kez tekrar edildi. Fareler bir süre sonra, patilerine elektrik sinyali uygulanmayıp sadece asetofenon koklatıldığında dahi elektrik sinyali verilmiş gibi korktular. Yani asetofenon kokusundan korkmayı öğrendiler ve böylece korku koşullaması oluştu. İki hafta sonra, aynı fareler daha önce karşılaşmadıkları dişi farelerle çiftleştirildi. Doğan yavrulara asetofenon ile birlikte çeşitli kokular verildi ve yavrular sadece, baba fareler gibi, asetofenon kokusundan korktular. Bu deney farklı farelerde de test edildi ve her seferinde aynı sonuca ulaşıldı.\nAraştırmacılar, tehlikelere karşı hayatta kalmaya yardımcı olduğu için korkuların genetik yolla aktarılabileceğini belirtiyor. Elde edilen bulguların korku ve fobilerin doğasını anlamada önemli katkılar sağlayacağı düşünülüyor. Vahşi doğada yaşamamış olmamıza ve vahşi hayvanlarla karşılaşma ihtimalimiz hayli düşük olmasına rağmen bu tür korkulara sahip olmak belki de atalarımızdan mirastır. Ne dersiniz?\nYazar Hakkında:\nMine İmren\nUludağ Üniversitesi Sosyal Bilimler Enstitüsü Araştırma Görevlisi"
            }
        ]
    },
    {
        "id": "keciler-cok-dik-yamaclara-nasil-tirmanabiliyor",
        "conversations": [
            {
                "from": "soru",
                "value": "Keçiler Çok Dik Yamaçlara Nasıl Tırmanabiliyor?"
            },
            {
                "from": "cevap",
                "value": "Dağ keçilerinin vücutlarının ağırlık merkezlerinin yere yakın olmasının, vücut şekillerinin ve toynaklarının yapısının dik yamaçlarda dengeli bir şekilde hareket etmelerine imkân verdiği düşünülüyor. Dağ keçilerinin toynaklarının dış kısımları sertken, tabanları yumuşak ve esnektir. Bu sayede dik yamaçlardaki küçük çıkıntıların şeklini alarak tutunmayı kolaylaştırırlar.\n\nUlaşılması zor dağlık bölgelerde yaşadıkları için dağ keçilerinin çok dik yamaçlarda nasıl hareket edebildiklerini anlamak amacıyla araştırmalar yapmak hayli zor. Sonuçları 2016’da Zoology dergisinde yayımlanan bir araştırmada bilim insanları Kanada’daki Rocky Dağları’nda yaşayan bir dağ keçisinin (Oreamnos americanus) 45 derecelik bir yamaca tırmandığı sırada kaydedilen görüntüleri ayrıntılı bir şekilde inceledi.\n \n\n \nAraştırmacılar görüntülerde dağ keçisinin sıçradığı sıradaki hareketlerine odaklandı. Dağ keçisinin arka bacaklarını kullanarak vücudunu yukarı doğru ittiği, bu sırada ön bacaklarını vücuduna yakın tuttuğu görüldü. Dağ keçisinin vücudunu yukarı doğru çekmek için ise ön bacaklarını kullandığı, bu sırada dizlerini vücudunun ağırlık merkezinin yakınında tuttuğu anlaşıldı. Araştırmacılar dağ keçilerinin bu sayede dik yamaçlarda hareket ederken dengelerini koruyabildiklerini düşünüyor.\nDağ keçilerinin güçlü boyun ve omuz kaslarının dik yamaçlara tırmanabilmelerini kolaylaştırdığı tahmin ediliyor.\n \nKaynak:\n\n\nLewinson, R. T. Stefanyshyn, D. J., “A descriptive analysis of the climbing mechanics of a mountain goat (Oreamnos americanus)”, Zoology, Cilt 119, Sayı 6, s. 541-546, 2016."
            }
        ]
    },
    {
        "id": "gozlerimiz-kapaliyken-neden-dumduz-yuruyemeyiz",
        "conversations": [
            {
                "from": "soru",
                "value": "Gözlerimiz Kapalıyken Neden Dümdüz Yürüyemeyiz?"
            },
            {
                "from": "cevap",
                "value": "Aynı durum gözümüz kapalıyken de geçerlidir. Örneğin birisi gözünüzü kapatıp dümdüz yürümenizi istediğinde kendinizi hiç tahmin etmediğiniz bir konumda bulabilirsiniz.\nBugüne kadar konuyla ilgili yapılan araştırmalarda gözleri kapalı haldeyken düz yürüdüğünü zannedenlerin aslında daireler çizerek ilerlediği görülmüş. Kimi araştırmacıların tahminine göre bunun nedeni yürüdükçe her bir adımda “düz” tanımımıza dair bilişsel algımızda bir sapma olması ve ilerledikçe bu sapmaların birbiri üstüne eklenerek ilerlediğimiz hattın giderek kıvrılmasına yol açması.\nVücudumuzda tam olarak nasıl bir mekanizmanın bu sapmaya neden olduğu bilinmiyor, ancak uzmanların tahminine göre mekânsal algı ve denge becerilerimizi yöneten vestibüler sistem ile vücudumuzun ve vücudumuzu oluşturan bölümlerin (kollar, bacaklar, baş gibi) hangi pozisyonda olduğunu anlamamıza yarayan proprioseptif sistem birlikte çalışarak konumumuzu anlamamızı ve düzenli olarak güncellememizi sağlıyor. Görsel ipuçları olmadığında ise iç kulaktaki vestibüler sistemin hata verdiği, bunun da konumumuzla ilgili bizi yanılttığı düşünülüyor.\nİnsanların gözleri kapalıyken ya da etrafta hiçbir şey yokken ne kadar farklı yönlerde ilerlediklerini gösteren kısa bir animasyon izlemek için tıklayın.\n \nKaynaklar: \n\nhttps://www.livescience.com/33431-why-humans-walk-circles.html\nhttps://www.npr.org/sections/krulwich/2011/06/01/131050832/a-mystery-why-can-t-we-walk-straight\nhttps://www.youtube.com/watch?v=L0RG2-UTlc0"
            }
        ]
    },
    {
        "id": "asansorun-icinde-neden-tuhaf-hissederiz",
        "conversations": [
            {
                "from": "soru",
                "value": "Asansörün İçinde Neden Tuhaf Hissederiz?"
            },
            {
                "from": "cevap",
                "value": "Uzmanlara göre bunun birkaç nedeni var. Öncelikle psikologlar iki insanın konuşurken aralarında genellikle yaklaşık bir kol uzunluğunda mesafe bıraktığını hatırlatıyor. Ancak asansördeki mesafe bundan çok daha az olduğu için insanların kendilerini garip, doğal olmayan bir durumun içinde hissettiğini belirtiyorlar. Araştırmacılara göre fiziksel olarak bu kadar yakın olmanın en çok endişe veren yanı bir başkasını rahatsız etme korkusu. Bu nedenle asansördeki herkes duruşunun ya da yaptığı herhangi bir hareketin diğerleri tarafından tehdit olarak algılanmaması ve onları rahatsız etmemek için olağanüstü bir çaba sarf ediyor.\nAsansörde tuhaf hissetmenin bir başka nedeni ise kimi uzmanlara göre kontrolün elde olmaması. Asansörün kapısı açılıyor, içeri giriyorsunuz ve gideceğiniz katın tuşuna basıyorsunuz. Geriye sadece beklemek kalıyor ve bu edilgen olma hali insanlara endişe veriyor.\nİnsanlar asansörde yaşadıkları tuhaf hissi biraz olsun azaltmak için genellikle göz temasından kaçınmayı, yere bakmayı ya da telefonla uğraşmayı tercih ediyor. Peki, siz bu durumla nasıl baş ediyorsunuz?\n \nKaynaklar:\n\nhttps://www.smithsonianmag.com/smart-news/elevator-awkwardness-explained-67755576/\nhttp://www.bbc.com/news/magazine-19846214"
            }
        ]
    },
    {
        "id": "bagciklar-neden-kendiliginden-cozulur",
        "conversations": [
            {
                "from": "soru",
                "value": "Bağcıklar Neden Kendiliğinden Çözülür?"
            },
            {
                "from": "cevap",
                "value": "Normal koşullar altında ayakkabı bağcığınıza attığınız bir düğüm, merkezindeki sürtünme sayesinde olduğu haliyle kalıyor ve ilmekler ne kadar çok birbirine dolanmışsa düğüm de o kadar sağlam oluyor. Çünkü oluşan her bağ sürtünmeyi artırıyor.\nAncak koşu sırasında ayağın yere aniden çarpması bütün işi bozuyor. Bu çarpma, düğümün merkezine bir kuvvet uygulanmasına neden oluyor ve bir ivme oluşturuyor. Bu ivme, bağcıklar her adımda ileri geri hareket ederken sanki görünmez bir el gibi bağcıkları iki yandan çekiştiriyor. Sonunda öyle bir an geliyor ki oluşan ivme sürtünmeye galip geliyor ve düğüm bir anda çözülüveriyor.\n \nKaynak:\n\nhttps://www.newscientist.com/article/2127689-physics-of-shoelaces-shows-why-they-come-undone-when-you-run/?cmpid=SOC%7CNSNS%7C2017-FBvideo-SHOELACEPHYSICS&utm_medium=SOC&utm_source=NSNS&utm_campaign=FBvideo&utm_content=SHOELACEPHYSICS"
            }
        ]
    },
    {
        "id": "resimdeki-gozler-neden-bizi-takip-eder",
        "conversations": [
            {
                "from": "soru",
                "value": "Resimdeki Gözler Neden Bizi Takip Eder?"
            },
            {
                "from": "cevap",
                "value": "Rayların uzayıp gittiğini göstermek için tek bir noktada birleşiyor gibi birbirlerine yaklaştırarak çizmek bunun bir örneği. Resimde derinliği sağlayan diğer bileşenler ise ışık ve gölge. Resimde bir ışık kaynağı varsa, daha karanlık olan nesnelerin ışıktan daha uzakta olduğunu anlarız.\nRessamlar perspektifle birlikte ışık ve gölge oyunlarını kullanarak resimlerin sanki gerçekmiş gibi görünmesini sağlar. Oysaki üzerine resim yapılan yüzey iki boyutludur. Diğer bir ifadeyle üç boyutlu dünya iki boyutlu kâğıt üzerine aktarılır ve bu yapılırken optik bir yanılsama yaratılır. Resimde kullanılan ışık, gölge ve perspektif sabittir. Yani ressam doğrudan karşıya bakan birini çizdiğinde siz hangi açıdan bakarsanız bakın resimdeki kişiyi tam karşınızdaymış gibi görür, onun size baktığını düşünürsünüz. Ancak aynı şeyi karşınızda gerçek bir insan varken denediğinizde resimdeki bu yanılsama gerçekleşmez. Örneğin bir arkadaşınızdan sabit durmasını ve hep karşıya bakmasını isteyin. Siz de bu sırada konumunuzu sürekli değiştirerek onun gözlerine bakın. Resimde yaşadığınız durum gerçekleşmiyor değil mi? Bunun nedeni üç boyutlu bir görüntüye bakıyor olmanız ve resimdeki sabitliğin aksine siz konumunuzu değiştirdikçe perspektif, ışık ve gölgenin de değişiyor olmasıdır. \n \nKaynaklar:\n\n\nhttps://entertainment.howstuffworks.com/arts/artwork/eyes-in-painting-fo...\n\n\nhttps://www.eurekalert.org/pub_releases/2004-09/osu-srw092004.php"
            }
        ]
    },
    {
        "id": "ucaklar-yildirimlardan-nasil-korunur",
        "conversations": [
            {
                "from": "soru",
                "value": "Uçaklar Yıldırımlardan Nasıl Korunur?"
            },
            {
                "from": "cevap",
                "value": "Yıldırımlar uçakları çoğunlukla tırmanır ya da alçalırken bir bulut içinden geçtikleri sırada çarpar. Uçaklar elektrik yüklü bölgelerden geçerken de yıldırım oluşumu tetiklenebilir.\nYıldırım çarpan bir uçak elektriksel olarak zıt yükle yüklenmiş bölgeler arasındaki, örneğin bulut ile yer ya da bulut ile başka bir bulut arasındaki yük aktarım hattının bir parçası olur. Yıldırım ilk olarak uçağın burun ya da kanat ucu gibi sivri kısımlarına temas eder. Yıldırımın uçağa temas ettiği noktanın çevresinde, havadaki moleküllerin iyonlaşması nedeniyle bir parlama görülebilir. Yıldırım hattı boyunca hareket eden elektriksel olarak yüklü parçacıklar daha sonra uçağın iletken dış yüzeyi boyunca ilerler ve uçağın sivri olan başka bir kısmından, örneğin kuyruktan çıkar.\n\nUçakların gövdeleri genellikle elektrik iletkenliği yüksek olan alüminyumdan üretilir. Günümüzde ise uçakların gövdelerinde farklı özellikte malzemelerin birleşiminden oluşan kompozit malzemeler kullanılabiliyor. Bu malzemelerin iletkenliği genellikle alüminyumdan daha düşük. Kompozit malzemelerden üretilen kısımlar bu nedenle yıldırım çarpması durumunda elektriksel olarak yüklü parçacıkların uçağın dış yüzeyi boyunca sorunsuz bir şekilde aktarılması için iletkenliği yüksek malzemelerle kaplanıyor.\nYıldırımların uçağın temas ettiği noktalarda oluşan kıvılcımlar erimeye ya da yanmaya neden olabilir. Yıldırımların uçakların gövdelerinde neden olduğu hasarlar genellikle 1 mm’den daha derin değildir. Uçakların dış kaplamaları bu tip etkilerden zarar görmelerini engelleyecek kadar kalın malzemelerden, çoğunlukla da metalden üretilir. Yıldırımlar elektriksel iletkenliği düşük parçaların deforme olmasına ve parçalanmasına neden olabilir.\nYıldırımların verebileceği zararların en önemlilerinden biri uçakların yakıt sistemlerinde yol açabilecekleri problemlerdir. Uçağa yıldırım çarptığında yakıt sisteminin yakınında kıvılcım oluşursa yakıt buharı alev alabilir. Elektrik akımı uçağın farklı parçalarını bir arada tutan yalıtkan özellikteki bağlantılardan geçerken, bu noktalarda kıvılcım oluşmasına neden olabilir. Bu nedenle uçakların yakıt tankı ve bağlantı parçaları kıvılcım oluşumunu engelleyecek şekilde tasarlanır.\nModern uçaklarda uçuş kontrol sisteminden motorlara kadar bir çok sistem bilgisayarlarla kontrol edildiği için yıldırımların elektrik sistemlerine hasar vermesi uçuş güvenliği için tehlike oluşturabilir. Yıldırım çarpması sırasında akım uçağın gövdesinin yüzeyinde ilerlerken, elektrik kablolarında ve ekipmanlarda akım ve gerilim dalgalanmaları olabilir. Yıldırımların elektrik sistemlerine zarar vermemesi için kablo demetleri koruyucu malzeme ile kaplanır. Ayrıca uçak üzerinde biriken statik yükün atılması için de kanat uçlarında ve arkalarında çıkıntı şeklinde özel parçalar (static discharger olarak isimlendirilir) kullanılır.\nKaynaklar:\n\n\nhttp://www.boeing.com/commercial/aeromagazine/articles/2012_q4/4/\n\n\nhttps://ntrs.nasa.gov/archive/nasa/casi.ntrs.nasa.gov/19780003081.pdf\n\n\nhttps://www.scientificamerican.com/article/what-happens-when-lightni/\n\n\nhttps://flightsafety.org/asw-article/when-lightning-strikes/"
            }
        ]
    },
    {
        "id": "suyun-rengi-var-mi",
        "conversations": [
            {
                "from": "soru",
                "value": "Suyun Rengi Var mı?"
            },
            {
                "from": "cevap",
                "value": "Bir yağmur damlası tamamen şeffaf görünür. Ancak kalın bir buz tabakasına baktığımızda mavi tonlarda olduğunu fark ederiz. Su kütlesinin derinliği arttıkça mavi renk belirginleşir.\nSu molekülleri ışıkla etkileştiğinde ışık tayfının görünür bölgesindeki kırmızı dalga boyundaki (~700 nm) ışınları soğurur. Suyun renginin mavi tonlarda olmasının sebebi budur.\nAncak suyun renkli görünmesini sağlayan mekanizma, renkli görünen başka maddelerde olduğundan biraz farklı.\nBir maddeyi renkli görmemizin nedeni yaydığı, soğurduğu ya da yansıttığı ışınların dalga boyuyla ilişkilidir. Bir madde belli bir dalga boyundaki ışığı soğurduğunda elektronları uyarılarak daha yüksek enerji seviyelerine geçer, yani soğurulan ışık elektron geçişine neden olur. Su molekülünde elektron geçişine neden olan ışınlar morötesi dalga boyundadır.\nSu molekülleri kırmızı dalga boyundaki ışınları soğurduğunda, su moleküllerinin titreşim enerjisi seviyelerinde değişim olur. Suyun mavi tonlarda görülmesinin nedeni bu değişimdir. Başka birçok maddede görünür ışığın dalga boyundan daha uzun dalga boylarındaki ışınlar titreşim enerjisi seviyelerinde değişime yol açar."
            }
        ]
    },
    {
        "id": "balinalar-nasil-cok-uzun-sure-nefeslerini-tutabiliyor",
        "conversations": [
            {
                "from": "soru",
                "value": "Balinalar Nasıl Çok Uzun Süre Nefeslerini Tutabiliyor?"
            },
            {
                "from": "cevap",
                "value": "Balinalar suda yaşayan memeli türlerinden biridir. Deniz memelilerinin karada yaşayan memeli türlerinden önemli bir farkı var. Suyun altında çok uzun süre nefeslerini tutabiliyorlar. Örneğin insanlar en fazla birkaç dakika nefeslerini tutabilirken, bazı balina türleri iki saat nefes almadan suyun altında kalabiliyor. Balinaların bu özelliğinin akciğerlerinin boyutuyla ilişkili olduğu düşünülebilir. Aslında vücut büyüklüklerine oranlandığında denizde yaşayan memelilerin akciğerleri, karada yaşan memelilerinkinden daha küçüktür. Çünkü balinaların akciğerleri suyun altında oksijen deposu olarak görev yapmaz. Deniz memelilerinin suyun altında uzun süre nefeslerini tutabilmelerinin temel nedeni aldıkları oksijeni uzun süre verimli bir şekilde kullanabilmeleridir.\nDeniz memelilerinin solunum ve kalp-damar sistemleri karada yaşayan diğer memeli türlerinden farklı özelliklere sahip. Örneğin deniz memelilerinde kan hacminin vücut hacmine oranı, insanlardakinden yaklaşık 3-4 kat daha fazladır. Kanlarındaki hemoglobin (kandaki oksijen taşıyan protein) oranı ise insanlardakinin yaklaşık iki katıdır. Deniz memelilerinde kas dokularında oksijen depolayan protein olan miyoglobin oranı da insanlardakinden 10-20 kat fazladır. Ayrıca suyun altında oksijen tüketimini mümkün olduğunca azaltabilmek için balinaların kalp atım hızları azalır ve kan sadece kalp, beyin ve kaslar gibi gerekli organlara pompalanır.\nKas hücrelerindeki miyoglobin oranının fazla olması balinaların suyun altında nefeslerini tutarken bile etkin bir şekilde hareket etmelerine imkân verir. Yapılan araştırmalar deniz memelilerinde miyoglobin oranının fazla olmasının nedenlerinden birinin, deniz memelilerindeki miyoglobin proteininin yapısının insanlardakinden daha kararlı olması olabileceğini gösteriyor. Farklı bir araştırmada ise deniz memelilerindeki miyoglobin proteinlerinin elektriksel olarak artı yüklü olmaları sayesinde, proteinlerin yüksek yoğunlukta olmalarına rağmen bir araya gelip kümelenmelerinin engellendiği, bu sayede kas dokularının daha fazla oksijen tutabildiği belirlendi."
            }
        ]
    },
    {
        "id": "enerji-icecekleri-vucudu-nasil-etkiliyor",
        "conversations": [
            {
                "from": "soru",
                "value": "Enerji İçecekleri Vücudu Nasıl Etkiliyor?"
            },
            {
                "from": "cevap",
                "value": "Kafeinin etkileri vücuda alındıktan yaklaşık 15 dakika sonra ortaya çıkmaya başlar, 6 saat devam eder. Kafein fosfodiesteraz enziminin etkinliğini engeller. Hücre içi sinyal iletiminde rolü olan halkalı adenozin monofosfat (cAMP) maddesinin yıkımı fosfodiesteraz enzimi aracılığıyla gerçekleştiğinden, kafein hücre içinde cAMP seviyesinin yükselmesine neden olur. cAMP seviyesindeki değişime bağlı olarak kalp kaslarının kasılma hızı ve gücü artar. Sonuçta kan basıncı yükselir, beyne ve diğer dokulara daha fazla oksijen ulaşır.\nEnerji içeceklerindeki taurin maddesi ise bir amino asittir. Kaslarda, kalpte, beyinde ve retinada yüksek oranda bulunur. Mekanizması henüz tam olarak aydınlatılamamış olsa da taurinin vücutta gerçekleşen temel birçok biyokimyasal süreçte (örneğin ozmotik basınç, enzim aktivitesi, hücre gelişimi, sinir iletimi) düzenleyici rolü vardır.\nGlukoronolakton vücutta glikozun geçirdiği biyokimyasal değişimler sırasında oluşan ara ürünlerden biridir. Vücuda alındıktan sonra hızlı bir şekilde emilir, metabolize edilir ve vücuttan atılır. Bu nedenle hızlı şekilde enerjiye dönüşen bir kaynak olduğu kabul edilir.\nTaurinin ve glukoronolaktonun kafeinle etkileşimi ve bu maddelerin aşırı tüketiminin etkileri ise tam olarak bilinmiyor.\nEnerji içecekleriyle ilgili en önemli endişeler uzun dönemli ve aşırı kullanımının sağlık üzerindeki olası zararları ve özellikle gelişme dönemindeki bireyler -çocuklar, ergenler ve genç yetişkinler- üzerindeki etkileri.\nJournal of the American Heart Association dergisinde yayımlanan ve genç yetişkinler üzerinde gerçekleştirilen bir araştırmada bir enerji içeceği ile aynı miktarda ancak sadece kafein içeren bir içecek karşılaştırıldı. Sonuçta enerji içeceği tüketen katılımcılarda kan basıncındaki artışın daha uzun süre sonra normale döndüğü ve kalp ritmindeki düzensizliğin sadece kafein içeren içecek tüketen katılımcılara göre yüksek olduğu anlaşıldı. Ancak enerji içeceklerinin uzun dönemli etkilerinin belirlenebilmesi için daha fazla araştırmaya ihtiyaç olduğu söylenebilir.\nKaynak: \n\nEmily, A. ve ark., “Randomized Controlled Trial of High-Volume Energy Drink Versus Caffeine Consumption on ECG and Hemodynamic Parameters”, Journal of the American Heart Association, Cilt 6, Sayı 5, s. 1-9, 2017."
            }
        ]
    },
    {
        "id": "sisli-havada-hiz-algisi-nasil-degisir",
        "conversations": [
            {
                "from": "soru",
                "value": "Sisli Havada Hız Algısı Nasıl Değişir?"
            },
            {
                "from": "cevap",
                "value": "Beynimizde hız algısının oluşmasında en önemli veri kaynaklarından biri çevremizdeki bize göre hareketli nesnelerin, örneğin ağaçların ya da binaların, görüş alanımızdan geçerkenki hareketidir. Hareket eden nesnelerin netliğinin azalması beyinde hatalı bir hız algısı oluşmasına neden olur. Görüş alanımızdan geçerken bulanık görünen nesneler, net görünen nesnelere göre daha yavaş hareket ediyormuş gibi algılanır.\nBazı bilim insanları sisli havalarda araç kullanırken de benzer bir etkinin ortaya çıktığını düşünüyor. Sisli havalarda insanlar genellikle normalde olduğundan daha yavaş araç kullanır. Ancak sis çevredeki nesnelerin daha bulanık ve zor görülmesine neden olur. Bu da sürücülerin gerçekte hareket ettiklerinden daha yavaş hareket ettikleri izlenimine kapılmasına yol açabilir. Sonuç olarak sürücüler sisli havalarda hızlarını azalttıklarını düşünseler de aslında yeteri kadar yavaş hareket etmiyor olabilirler.\n\nKaynak:\nSnowden, R.J., Stimpson, N., Ruddle, R. A., “Speed perception fogs up as visibility drops”, Nature, Cilt 392, s.450, 1998."
            }
        ]
    },
    {
        "id": "arilar-nasil-bal-yapar-balin-yapisinda-hangi-maddeler-var",
        "conversations": [
            {
                "from": "soru",
                "value": "Arılar Nasıl Bal Yapar? Balın Yapısında Hangi Maddeler Var?"
            },
            {
                "from": "cevap",
                "value": "Nektar, çiçekli bitkilerde nektaryum olarak isimlendirilen yapılar tarafından salgılanır. Nektarın temel kaynağı fotosentez sonucu oluşan besin maddeleridir. Nektar büyük oranda sakkaroz, fruktoz ve glikozdan oluşur. İçinde şekerin yanı sıra amino asit, lipit, organik asit gibi maddeler de vardır. Nektarın yapısındaki maddelerin türü ve miktarı bitkiden bitkiye değişir.\nToplayıcı arılar çiçeklerden topladıkları nektarı vücutlarındaki bal midesi olarak isimlendirilen bölgede depolar. Bu süreçte salgıladıkları bazı enzimler nektarın yapısındaki disakkaritlerin (özellikle sakkarozun) monosakkaritlere (glikoza ve fruktoza) parçalanmasını sağlar.\nToplayıcı arılar topladıkları nektarı kovandaki işçi arılara aktarır. Kovandaki işçi arılar toplayıcı arılardan aldıkları nektarı yaklaşık 15-20 dakika boyunca geri çıkarıp tekrar içer. Bu süreçte enzim içeren salgılar nektarla karışmaya ve nektarın yapısındaki sakkaroz glikoza ve fruktoza dönüşmeye devam eder. Daha sonra kovandaki işçi arılar nektarı bal peteklerine aktarır.\nBalın en önemli özelliklerinden biri içindeki su oranının hayli düşük olmasıdır. Kovandaki işçi arılar kanatlarını çırparak kovanı havalandırır, bu da bal peteklerinde biriktirilen nektardaki fazla suyun buharlaşmasını sağlar. Böylece bitkiler tarafından salgılanan nektardaki su oranı %80 düzeyindeyken, bu oran balda %20’nin altına düşer. Nektarın bala dönüşümü 1-3 gün sürer.\nBal, zayıf asit özellikte bir maddedir. Bunun nedeni yapısındaki glukonik asit gibi organik asitlerdir. Balın tadı ve kokusu ise içindeki kolayca buharlaşabilen (uçucu) organik maddelere bağlıdır."
            }
        ]
    },
    {
        "id": "baykuslar-nasil-cok-sessiz-ucar",
        "conversations": [
            {
                "from": "soru",
                "value": "Baykuşlar Nasıl Çok Sessiz Uçar?"
            },
            {
                "from": "cevap",
                "value": "Baykuşların kanatları büyük ve geniştir. Bu nedenle kanatlarına binen yük miktarı düşüktür. Düşük hızlarda daha az kanat çırparak uçmalarına imkân veren bu özellik baykuşların sessiz uçmasının nedenlerinden biridir.\nBaykuşların başka kuşlardan çok daha sessiz uçabilmesinin temel nedeni ise kanatlarındaki tüylerin üç özelliğiyle ilişkili. Kanadın ön kısmındaki tüylerin tıpkı bir tarağın dişleri gibi düzgün bir şekilde dizilmiş olması, kanadın arka kısmındaki tüylerin esnek, yumuşak ve aralıklı olması ve kanatların üst kısmındaki kadifemsi yumuşak tüyler.\nKuşlar uçarken çıkan sesin nedeni kanatların hareketi sırasında havada oluşan basınç dalgalanmalarıdır. Özellikle kanadın arka kısmının şekli, kanadın hareketi sırasında ortaya çıkan basınç dalgalanmalarını belirgin şekilde etkiler. Baykuşların kanatlarının arka kısımlarındaki tüyler birçok kuş türünde olduğu gibi sert değil, aksine esnek ve yumuşaktır.\n\nBaykuşların kanatlarındaki tüylerin kendilerine özgü bu yapısı sayesinde, hava kanatların etrafında hareket ederken, kanatların arkasında oluşan düzensiz hava akımları esnek tüyler arasındaki boşluklar boyunca dağılır ve böylece kanatların arkasında oluşan türbülans azalır. Böylece baykuşlar uçarken kanatların hareketi nedeniyle oluşan ses belirgin derecede azalır.\nBaykuşların kanatlarının üst kısmındaki sık tüylerin dokusu yumuşaktır. Çıkış noktalarından itibaren düz bir şekilde uzanan bu tüylerin uç kısımları ise kıvrıktır. Deneysel araştırmalar uçuş sırasında kanatların yüzeyindeki basınç dalgalanmalarının bu yapı sayesinde azaldığını gösteriyor. Bu, ormanlardaki ağaçların zemindeki bitki örtüsünü rüzgârın etkisinden korumasına benzetilebilir.\nSiz de bir baykuşun diğer kuşlara göre ne kadar sessiz uçtuğunu görmek isterseniz aşağıdaki videoyu izleyebilirsiniz."
            }
        ]
    },
    {
        "id": "agaclar-sehirlerin-sicakligini-nasil-etkiler",
        "conversations": [
            {
                "from": "soru",
                "value": "Ağaçlar Şehirlerin Sıcaklığını Nasıl Etkiler?"
            },
            {
                "from": "cevap",
                "value": "Güneş’ten Dünya’ya ulaşan radyasyon enerjisinin bir kısmı atmosfer tarafından soğrulur, bir kısmı atmosfer tarafından doğrudan uzaya geri yansıtılır, kalan kısmı ise yerin yüzeyi tarafından soğrulur. Dünya’nın yüzeyi ise ışıma, konveksiyon ve buharlaşma ile ısı kaybeder. Aldığı ve verdiği enerji arasındaki denge Dünya’nın enerji “bütçesini” oluşturur.\nŞehirlerin ortalama sıcaklığının kırsal bölgelere göre daha yüksek olmasının temel nedeninin şehirlerde buharlaşma ile soğumadaki düşüş olduğu düşünülüyor. Ağaçlar ve diğer bitkiler buharlaşma yoluyla soğumanın yanı sıra oluşturdukları gölge etkisiyle soğuma sürecine katkıda bulunur.\n\nÖrneğin gölgedeki bir nesnenin sıcaklığı, aynı koşullarda güneş ışınlarına doğrudan maruz kaldığı duruma göre 11°C ila 25°C daha düşük olabilir. Ağaçların ve diğer bitkilerin yaprakları ve dalları yaz aylarında Güneş’ten gelen enerjinin sadece %10-30’unun alt kısımlara geçmesine izin verir. Bu etki ağaçların altındaki nesnelerin güneş ışınlarını daha az soğurmasına ve sıcaklıklarının daha az yükselmesine neden olur.\nAğaçlar ve diğer bitkiler ayrıca buharlaşma yoluyla soğumaya katkı sağlar. Su ve karbondioksiti fotosentez yoluyla besine dönüştüren bitkiler topraktaki suyu kökleriyle alır. Topraktan aldıkları suyun bir kısmını terleme ve damlama yoluyla yapraklarından ve gövdelerinden dışarı verirler. Sıvı halden gaz haline geçmesi yani buharlaşması için suyun dışarıdan ısı alması gerekir. Bu nedenle buharlaşma hava sıcaklığının azalmasına yardımcı olur. Topraktaki nem de buharlaşma yoluyla soğumaya katkı sağlar.\n\nAraştırmalar buharlaşma ve gölge etkisinin yaz aylarında hava sıcaklığında 1°C ile 5°C arasında düşüşe neden olabileceğini gösteriyor.\nŞehirlerdeki binalar ve doğal olmayan diğer yapılar ve malzemeler güneş ışınlarını bitki örtüsünden ve topraktan daha fazla soğurur. Bu malzemelerde depolanan enerji gece saatlerinde geri salınır. Bu durum kentsel ve kırsal bölgeler arasındaki sıcaklık farkının geceleri daha yüksek olmasının nedenlerindendir. Bunun yanı sıra şehirlerdeki insan kaynaklı etkinlikler sonucu açığa çıkan ısı miktarının yüksek olması, şehirlerdeki enerji alışveriş dengesinin kırsal bölgelerdekinden farklı olmasına yol açar. Binalar inşa edilirken kullanılan malzemelerin türü, binaların ve sokakların şekli, insan kaynaklı etkinlikler şehirlerdeki enerji alışverişini etkiler."
            }
        ]
    },
    {
        "id": "kutup-ayilari-buzullar-olmadan-karada-hayatta-kalabilir-mi",
        "conversations": [
            {
                "from": "soru",
                "value": "Kutup Ayıları Buzullar Olmadan Karada Hayatta Kalabilir mi?"
            },
            {
                "from": "cevap",
                "value": "Vücutlarına depoladıkları yağı ise deniz buzullarının çok küçüldüğü ve besin bulmanın zorlaştığı yaz aylarında enerji ihtiyaçlarını karşılamak için kullanırlar.\nKutup ayılarının avlanmasında deniz buzullarının önemli rolü vardır. Deniz buzulları kutup ayılarının açık denizde uzak mesafelere ulaşmasına, böylece daha fazla fok avlayabilmelerine imkân sağlar. Kutup ayıları deniz buzullarının üzerindeki foklara sessizce yaklaşır ve aniden saldırarak avını yakalar. Halkalı folkların kar birikintilerinin altında, buzun içinde açtıkları oyuklarda sakladıkları yavruları da kutup ayılarının besin kaynaklarındandır.\n\nKüresel ısınma etkisiyle açık denizlerdeki deniz buzullarının küçülmesi kutup ayılarının avlanma ve beslenme alışkanlıklarını olumsuz etkiliyor. Kutup ayıları yiyecek bulabilmek için açık denizlerde daha uzun mesafe katetmek yani daha uzun süre yüzmek zorunda kalıyor. Bu durum kutup ayılarının avlanma döneminde normalden daha fazla enerji harcayarak besin depolarını tüketmelerine neden oluyor.\nAraştırmalar kutup ayılarının küresel ısınmaya bağlı olarak yeterince fok avlayamamaları durumunda karadaki ren geyiklerini, kar kazlarını ve yumurtalarını besin kaynağı olarak kullanabileceklerini gösteriyor. Ancak kutup ayılarının avlanma ve beslenme alışkanlıklarındaki değişimin uzun dönemli etkileri (örneğin vücutlarında depoladıkları ve harcadıkları enerji miktarı arasındaki dengenin korunup korunamayacağı, üreme süreçlerinin nasıl etkileneceği) henüz belirlenebilmiş değil."
            }
        ]
    },
    {
        "id": "kagit-kesikleri-neden-canimizi-yakar",
        "conversations": [
            {
                "from": "soru",
                "value": "Kâğıt Kesikleri Neden Canımızı Yakar?"
            },
            {
                "from": "cevap",
                "value": "Parmak uçlarımızdaki özelleşmiş sinir hücreleri bu acının temel sebebi. Nosiseptör olarak isimlendirilen bu sinir hücreleri vücudumuzun maruz kaldığı olası tehlikelere (örneğin yüksek ısıya, tehlikeli kimyasal maddelere ve basınç değişimlerine) karşı beyni uyarır. Parmak uçları nosiseptörler bakımından vücudumuzun en zengin bölgelerinden biridir. Dolayısıyla bu bölgede oluşan kesik küçük de olsa, sinir hücrelerinin sayısı fazla olduğu için, acı derinden hissedilir.\nKâğıdın yapısı da bu acı ile ilintilidir. Kâğıdın kenarları aslında göründüğü gibi pürüzsüz değildir. Bu yüzden kâğıt küçücük bir testere gibi cildin kesilmesine neden olur.\nKâğıt kesikleri çok derin olmadığından kesilen bölgede kanın pıhtılaşarak yaranın onarılmasını sağlayan mekanizmalar gerçekleşmez. Bu da kâğıt kesiği nedeni ile zarar gören sinir uçlarının açıkta kalması anlamına gelir. Dolayısıyla kâğıt kesiğinin neden olduğu yara cilt kendini yenileyinceye kadar iyileşemez.\n \nKaynak:\nwww.sciencealert.com/why-paper-cuts-hurt-so-much-according-to-science-2018"
            }
        ]
    },
    {
        "id": "ucaklar-nasil-bas-asagi-ucabiliyor",
        "conversations": [
            {
                "from": "soru",
                "value": "Uçaklar Nasıl Baş Aşağı Uçabiliyor?"
            },
            {
                "from": "cevap",
                "value": "Bu hız farkı kanadın üst ve alt kısımları arasında basınç farkı oluşmasına yol açar ve havanın akış yönüne dik doğrultuda, kanadın alt kısmından üst kısmına doğru bir kuvvet ortaya çıkar.\nBu durumda baş aşağı hareket eden uçaklarda kaldırma kuvvetinin -kanatların şeklinden dolayı- yerçekimiyle aynı yönde etki etmesi gerekir ki bu durum kaldırma kuvvetinin uçağı yere doğru itmesi anlamına gelir. Ancak kaldırma kuvveti kanatların şeklinin yanı sıra hücum açısına da bağlıdır.\n\n \nHücum açısı, veter hattı (kanadın hücum ve firar kenarlarını birleştiren eksen) ile uçuş doğrultusu arasındaki açıdır. Kaldırma kuvveti belli bir değere kadar hücum açısıyla orantılı olarak artar. Kritik bir hücum açısı değerinin üstünde havanın kanadın çevresindeki akışı düzensizleşir ve kaldırma kuvveti aniden düşer.\nSavaş uçakları ve gösteri uçuşu yapan akrobasi uçakları baş aşağı uçarken, hücum açısı uygun bir değerde tutularak, uçağın havada kalmasını sağlayacak kadar kaldırma kuvveti oluşturulabilir. Kanat profilleri simetrik olan uçaklarda kaldırma kuvveti, kanadın alt ve üst kısımları arasındaki basınç farkından daha çok hücum açısına bağlı olarak ortaya çıkar. Akrobasi uçaklarının kanat profilleri genellikle simetriktir."
            }
        ]
    },
    {
        "id": "aci-biber-neden-yakar",
        "conversations": [
            {
                "from": "soru",
                "value": "Acı Biber Neden Yakar?"
            },
            {
                "from": "cevap",
                "value": "Kapsaisin molekülü vücut sıcaklığını algılayan ve düzenleyen TRPV1 proteinine bağlanır. Bu protein etkinleştiğinde ısı, yanma ve tahriş olma hissi yaratır. Kapsaisinden başka, yaklaşık 40°C üzerinde sıcaklık ve asitliğin yüksek olduğu durumlar da bu proteinin etkinleşmesine neden olur. Aynı protein tarafından algılandıkları için acı biber ve yüksek sıcaklık beyinde aynı hissi oluşturur.\nHardalın tadı kimilerine göre acıdır ya da acı biber yemek bazı insanlar için hayli zordur. Bazı bilimsel araştırmalar yemek tercihlerimizin genetik temelli olduğuna gösteriyor. Buna göre bebekler belli sayıda tat algılayıcı ile doğar ve bu sayı genetik olarak belirlenir. Bazı bebeklerde 1 santimetrekarede birkaç yüz tane tat algılayıcı varken bazılarında bu sayı 10 bine kadar çıkabilir. Tat algılayıcılar dilin üzerinde bulunur. Yale Üniversitesi’nde profesör olan Linda Bartoshuk insanların tat algılayıcılarının sayısına göre üç grupta sınıflandırılabileceğini (aşırı, orta ve çok az algılayabilenler) söylüyor. Bu sayı insanların tat, sıcaklık ve yiyeceğin dokusunu algılama derecesini ve hassasiyetini de belirler. Bazı insanlar acı bibere karşı hayli dayanıklıyken bazılarının daha hassas olmasının nedeni sahip oldukları tat algılayıcı sayısı olabilir."
            }
        ]
    },
    {
        "id": "farkli-ten-renkleri-nasil-olusur",
        "conversations": [
            {
                "from": "soru",
                "value": "Farklı Ten Renkleri Nasıl Oluşur?"
            },
            {
                "from": "cevap",
                "value": "Melanin derimize, gözümüze, saçımıza renk veren pigmenttir ve derinin epidermis tabakasında bulunan melanosit hücreleri tarafından üretilir. Melanin pigmentinin deride iki türü bulunur. Bu pigmentlerden eumelanin cilde kahverengi-siyah, pheomelanin ise sarı-kırmızı renk verir. Tenleri koyu renk olan insanların cildinde eumelanin üretimi daha fazlayken, pheomelanin üretiminin fazla olduğu kişilerin tenleri açık renklerdedir. Pigment türünün yanı sıra pigment miktarı da ten rengini belirleyen faktörlerdendir. Pigment miktarının ve melanosit hücrelerinin sayısının düşük olması ten renginin açık olmasına neden olur.\nDerimize renk veren pigmentlerin türü ve miktarı genler tarafından belirlenir. Bu genlerden biri olan MC1R geni melanosit hücreleri tarafından salgılanan melanin pigmentinin türünü ve miktarını belirlemenin yanı sıra pheomelanin pigmentinin eumelanin pigmentine dönüşmesini sağlar. Kit ligand (KITLG) geninin ise melanosit hücrelerinin gelişiminde anahtar rolü vardır. Afrikalılar ile Avrupalılar ve Doğu Asyalılar arasındaki renk farklılığının nedenlerinden birinin KITLG geni olduğu düşünülüyor.\nİnsanların farklı ten renklerine sahip olmasında etkili olabilecek genlerden biri de SLC24A5. Koyu renk çizgileri olan zebra balıkları ile parlak sarı renkte çizgileri olan zebra balıklarını karşılaştıran bilim insanları SLC24A5 genindeki mutasyonun bu farklılığın sebebi olabileceğini belirledi. Araştırmalar Avrupa kökenli Amerikalılarda bu genin mutasyona uğramış şeklinin bulunduğunu gösteriyor. Ancak bu genin ten rengi üzerindeki etkisinin nasıl olduğu tam olarak bilinmiyor."
            }
        ]
    },
    {
        "id": "yasama-elverisli-bolge-nedir",
        "conversations": [
            {
                "from": "soru",
                "value": "Yaşama Elverişli Bölge Nedir?"
            },
            {
                "from": "cevap",
                "value": "Yaşama elverişli bölge genel olarak bir gezegenin yüzeyinde sıvı suyun bulunmasına uygun koşullara sahip bölge olarak tanımlanır. Bu durumun nedenin sıvı suyun varlığının canlı yaşamı için vazgeçilmez olmasıdır. Esasen sudan başka sıvıların içinde de çeşitli yaşam biçimlerinin oluşması mümkündür. Ancak su uzayda en bol bulunan sıvı olduğu için Dünya dışında da canlı yaşamının var olup olmadığını belirlemek amacıyla yapılan araştırmalarda suya odaklanılır.\nBir yıldızın etrafındaki yaşama elverişli bölgenin o yıldıza olan uzaklığı ve büyüklüğü, hem yıldızın hem de gezegenin özelliklerine göre değişir. Örneğin gezegen yıldıza ne kadar yakınsa o kadar çok ışığa maruz kalacak ve o derecede ısınacaktır. Dolayısıyla gezegenin yüzeyinde sıvı su bulunabilmesi için gezegen yıldıza ne çok yakın ne de çok uzak olmalıdır. Bunun yanı sıra gezegenin atmosferinin olup olmadığı eğer varsa atmosferinde ne kadar sera gazı olduğu da önemlidir. Bir ötegezegen yıldızına çok uzak olsa bile sera gazları ötegezegenin atmosferinin ısınmasına ve yaşama elverişli koşullara sahip olmasına neden olabilir. Bu konu ile ilgili detaylı bir yazıya buradan ulaşabilirsiniz."
            }
        ]
    },
    {
        "id": "uzayda-yasam-aranirken-neden-su-olup-olmadigina-bakiliyor",
        "conversations": [
            {
                "from": "soru",
                "value": "Uzayda Yaşam Aranırken Neden Su Olup Olmadığına Bakılıyor?"
            },
            {
                "from": "cevap",
                "value": "Çünkü su Dünya üzerindeki bütün canlı türleri için yaşamsal öneme sahip bir molekül. Yüksek miktarda iyonlaştırıcı radyasyon, çok yüksek ya da düşük sıcaklık, yüksek basınç koşullarında hayatta kalabilen canlılar keşfedilmesine rağmen henüz suyun gerekli olmadığı bir yaşam formu bulunamadı. Örneğin bitkiler sudaki hidrojeni şekere dönüştürerek besin üretir. Ancak Dünya dışında hayat olup olmadığını araştırırken suyun bulunması yeterli değil. Ayrıca suyun sıvı halde olması gerekiyor. Bu nedenle NASA’nın Kepler uzay aracı yüzeyinde suyun sıvı halde bulunabileceği, Dünya’ya benzer gezegenler arıyor.\nSuyu oluşturan atomlardan oksijen, bağ oluşumunda kullanılan elektronları hidrojen atomlarından daha güçlü çeker. Bu nedenle su polar bir yapıdadır ve birçok madde suda çözünebilir. Sahip olduğu bu özellik nedeniyle su canlı organizmalardaki dolaşım sisteminin önemli bir parçasıdır ve vücut için gerekli besinlerin, elementlerin ve gazların dokulara taşınması için uygun bir ortam sağlar. Ayrıca birçok biyokimyasal bileşik, örneğin şekerler, amino asitler, proteinler suda çözünebilir. Bu bileşiklerin yer aldığı biyokimyasal süreçler olmadan bir organizmanın canlı kalması mümkün değildir. Su iyi bir çözücü olduğu için bu süreçlerin (örneğin fotosentez, sindirim, solunum) vazgeçilmez bir parçasıdır.\nBiyokimyasal tepkimelerin daha kolay gerçekleşmesini sağlayan enzimlerin etkinliği, sıcaklık değişimlerinden kolay etkilenir. Suyun ısı kapasitesi (sıcaklığını 1°C yükseltmek için gerekli enerji miktarı) görece yüksek olduğu için sıcaklık üzerinde dengeleyici etkisi vardır.\nAyrıca kızılötesi dalga boyundaki termal ışınımı soğurabilen suyun Dünya üzerinde yaşamın oluşması için uygun koşulların sağlanmasında katkısı olduğu düşünülüyor.\nSon yıllarda Jüpiter’in uydusu Europa’dan elde edilen veriler Dünya dışındaki yaşam arayışlarında bilim insanlarına umut veriyor. Çünkü Europa’nın yüzeyini kaplayan buz tabakasının altında, jeolojik etkinlikler ve gelgitin neden olduğu sürtünme sonucu açığa çıkan ısı nedeniyle sıvı halde su bulunabileceğini dair kanıtlar var."
            }
        ]
    },
    {
        "id": "uzay-neden-karanliktir",
        "conversations": [
            {
                "from": "soru",
                "value": "Uzay Neden Karanlıktır?"
            },
            {
                "from": "cevap",
                "value": "Bu sesli yayına Bilim Genç Spotify, Google Podcasts, Apple Podcasts ve YouTube kanalları üzerinden de ulaşabilirsiniz.\nAncak durum aslında çok daha karmaşıktır. Geceleri gökyüzünün neden karanlık olduğu yüzyıllarca bilim insanlarının kafasını meşgul etmiş bir soru ve cevaplanması ancak geçen yüzyılda yaşanan bilimsel gelişmelerden sonra mümkün oldu. Öncelikle Olbers paradoksu olarak adlandırılan bu durumun nereden kaynaklandığına bir göz atalım. Daha sonra da paradoksun nasıl çözüldüğünü görelim.\nGözlemler uzayın büyük ölçekteki yapısının izotropik olduğunu gösterir. Başka bir deyişle gökyüzünde hangi yöne bakarsanız bakın homojen bir dağılım görürsünüz. Eşit alanların içinde hemen hemen aynı sayıda gökada, yıldız vs. vardır. Öyle ki hangi yöne bakarsanız bakın, gözünüze o yöndeki bir yıldızdan ışık gelir. Daha uzak olan yıldızlardan gelen ışık miktarı tabii ki daha az olacaktır ancak daha uzak mesafelerdeki yıldızların sayısı daha çoktur. Dünya’yı uzayda bir nokta olarak düşünecek olursak, Dünya’ya eşit uzaklıkta olan noktalar bir kürenin yüzeyinde bulunacaktır. Kürenin yüzey alanı, yarıçapının karesiyle orantılı olduğu için -uzaydaki madde dağılımının homojenliğini de hesaba katarak- Dünya’ya olan mesafe iki katına çıktığı zaman o uzaklıktaki yıldızların sayısı dört katına çıkacaktır. Ancak yıldızlardan ulaşan ışığın miktarıysa aradaki uzaklığın karesiyle ters orantılıdır. Dolayısıyla Dünya’ya farklı uzaklıklardan ulaşan ışık miktarı aynı olmalıdır. Ancak geçmişte evrenin sonsuz olduğu düşünülüyordu ve bu bir paradoksa yol açıyordu: Herhangi bir uzaklıktaki yıldızlardan aynı miktarda ışık Dünya’ya ulaşıyorsa ve evren sonsuzsa gökyüzü geceleri de parlak olmalıydı.\n\nOlbers paradoksu üzerinde yorum yapanlardan biri de ABD’li edebiyatçı Edgar Allan Poe’ydu. Poe, geceleri gökyüzünün karanlık olmasının nedeninin, evrenin sadece bir kısmının gözlemlenebilmesi olduğunu öne sürdü. Eğer ışık uzayda sonlu bir hızla yol alıyorsa ve evrenin yaşı da sonluysa -uzay sonsuz olsa bile- ancak belirli bir hacmin içindeki yıldızlardan gelen ışığın Dünya’ya ulaşması mümkündür. Poe’ya göre bu hacmin içindeki yıldızların yoğunluğu geceleri de gökyüzünün aydınlık olması için yeterli değildi. Bu düşünce doğrudur, ancak Olbers paradoksunun çözümü için tek başına yeterli değildir.\nBüyük Patlama’nın varlığı yeni bir paradoks doğmasına yol açar. Büyük Patlama’dan kısa süre sonra tüm evren çok sıcaktı ve ışıkla doluydu. Öyle ki uzaydaki her nokta yıldızların yüzeyi kadar parlaktı. Bu durumda bugün uzayda herhangi bir yöne baktığımız zaman Büyük Patlama’dan arta kalan ışığı görmemiz gerekmez mi? Bu paradoksun çözümü ise evrenin genişlemekte olduğu gerçeğinde yatar. Esasen uzayda her yönde Büyük Patlama’dan arta kalan ışık vardır. Ancak evrenin genişlemesi sebebiyle, kozmik mikrodalga artalan ışıması olarak adlandırılan bu ışığın dalga boyu uzamıştır. İnsan gözü, ışık tayfının mikrodalga kısmında kalan artalan ışımasını algılayamaz.\nÖzetle geceleri gökyüzünün karanlık olmasının en önemli nedenleri, evrenin genişlemekte olması ve yaşının sonlu olmasıdır."
            }
        ]
    },
    {
        "id": "neden-kadinlar-daha-uzun-yasar",
        "conversations": [
            {
                "from": "soru",
                "value": "Neden Kadınlar Daha Uzun Yaşar?"
            },
            {
                "from": "cevap",
                "value": "Ortalama ömrün cinsiyete bağlı olarak değişmesi sadece insanlarda değil başka pek çok canlı türünde de gözlemlenen bir durumdur. Ancak insanlarla diğer canlılar arasında önemli bir fark var. Bugüne kadar insanlardan başka canlılar üzerinde yapılan tüm çalışmalarda hangi cinsiyetteki bireylerin ortalama ömrünün daha uzun olduğu çeşitli etkenlere bağlı olarak değişiyor. İnsanlarda ise durum çok daha farklı. Tüm veriler koşullardan bağımsız olarak kadınların erkeklerden daha uzun ömürlü olduğunu gösteriyor. Bu durumu açıklamak için öne sürülmüş pek çok hipotez olsa da hangisinin doğru olduğu hakkında bilim insanları arasında bir uzlaşma yok.\nİnsanlarla ilgili verilerin miktarı başka canlılarla ilgili verilerin miktarından çok daha fazla. Bu veriler her zaman güvenilir olmasa da tamamı ortam koşullarından, beslenme koşullarından ve diğer etkenlerden bağımsız olarak kadınların erkeklerden daha uzun ömürlü olduğuna işaret ediyor. Örneğin Birleşmiş Milletler’in haklarında kayıtlar tuttuğu 178 ülkenin 176’sında kadınlar erkeklerden daha fazla yaşıyor. Tarihi kayıtlar incelendiğinde de durum aynı. İnsan Ölüm Oranları Veritabanı’nda (http://www.mortality.org/) 38 ülkeye ait kayıtlar var. Örneğin İsveç’te 1751’den beri, Fransa’daysa 1816’dan beri kadınlar ve erkeklerle ilgili güvenilir kayıtlar tutuluyor. Bu veritabanındaki bilgiler incelendiğinde 38 ülkenin tamamında ve tüm yıllarda kadınların doğum anındaki tahmini ömrünün erkeklerinkini geçtiği görülüyor. Kadınların daha uzun ömürlü olduğunu gösteren bir başka bilgi, 110 yıldan daha uzun yaşayan insanların sadece %10’unun erkek olması.\nKadınlar ve erkeklerle ilgili ilginç bir nokta, her ne kadar daha uzun ömürlü olsalar da ortalama olarak kadınların sağlığının erkeklere göre daha bozuk olması. Bu durumun doğruluğunu gösteren pek çok veri var. Örneğin kadınlar daha çok doktor muayenesine gidiyorlar, daha çok ilaç kullanıyorlar ve daha çok sağlık raporu alıyorlar. Ölümlülük-sağlıksızlık paradoksu olarak adlandırılan bu durumu açıklamak için öne sürülmüş çok sayıda görüş var. Bir hipoteze göre sağlıksız kadınlardan daha çok sağlıksız erkek öldüğü için sağ kalan insanlar arasında daha çok sağlıklı erkek ve daha çok sağlıksız kadın oluyor. Ancak bu hipotez insanlardan başka canlılardaki verileri açıklayamıyor. Bir başka hipoteze göreyse kadınların sağlığının daha bozuk olmasının sebebi yaşlılıkta ortaya çıkan sağlık sorunlarına karşı daha dayanıksız olmaları. Örneğin eklem ağrıları kadınlar arasında daha yaygındır ve bağ dokuların kadınlık hormonlarına tepki verdiği bilinen bir gerçektir.\nBugüne kadar farklı cinsiyetlerin ortalama ömrünün farklı olmasına neden olan mekanizmaları açıklamak için öne sürülen fikirlerde genellikle endokrin ve bağışıklık sistemlerine odaklanılıyor. Cinsiyetle ilgili hormonların bağışıklık sistemini de etkilediği bilinir. Pek çok türün kısırlaştırılmış bireylerinin daha uzun yaşadığını gösteren veriler var. Benzer bir durum insanlar için de söz konusu. Kore’ye ait tarihi kayıtlarda vücudunda testosteron hormonu olmayan, kısırlaştırılmış erkeklerin 15-20 yıl daha uzun yaşadığı görülüyor. Her ne kadar bu kayıtların güvenilirliği hakkında kuşkular olsa da yakın zamanlarda tutulmuş daha güvenilir kayıtlarda da benzer sonuçlar var. Bu durum kadınlık hormonu olan östrojenin antioksidan özelliklerine bağlanabilir. Erkeklerin DNA’larındaki oksidatif hasarın kadınlarındakinden daha fazla olduğu biliniyor.\nBağışıklık sisteminin erkeklerin ve kadınların ortalama ömürleri üzerine etkisi hakkında bugüne kadar yeterli çalışma yapıldığı söylenemez. Özellikle çocuklar üzerinde yapılmış çalışmaların sayısı çok az. Erkek bebeklerin ölüm oranı kız bebeklerinkinden yüksek olduğu için gelecekte bebeklerin bağışıklık sistemleri üzerinde yapılacak çalışmalar neden kadınların daha uzun ömürlü olduğuyla ilgili önemli bilgiler verebilir.\n\nKaynak:\n\nAustad, S. N. ve Fisher, K. E., “Sex differences in life span”, Cell Metabolism, Cilt 23, s. 1022, 2016"
            }
        ]
    },
    {
        "id": "ay-tutulmasi-neden-her-ay-gerceklesmez",
        "conversations": [
            {
                "from": "soru",
                "value": "Ay Tutulması Neden Her Ay Gerçekleşmez?"
            },
            {
                "from": "cevap",
                "value": "Çünkü Dünya Güneş’ten doğrudan gelen ışınları engellemesine rağmen, atmosferdeki parçacıklar tarafından yönü değiştirilen ışınlar Ay’a ulaşabilir. Bu nedenle Ay tutulması sırasında Ay kırmızımsı görünür.\nAy, Dünya etrafındaki yörüngesini yaklaşık bir ayda tamamlar. Ancak Ay tutulması her ay düzenli olarak gözlenmez. Bu durumun nedeni Ay’ın yörünge düzlemi ile Dünya’nın yörünge düzleminin tam olarak çakışmamasıdır. Ay’ın Dünya etrafındaki yörünge düzlemi ile Dünya’nın Güneş etrafındaki yörünge düzlemi arasındaki açı yaklaşık 5°dir. Ay’ın ve Dünya’nın yörüngeleri yıl içinde iki kere kesişir. Parçalı ya da tam Ay tutulması Ay’ın, Dünya’nın Güneş etrafındaki yörüngesine yaklaştığı bu zamanlarda gerçekleşir.\nGörseli büyütmek için üzerine tıklayın."
            }
        ]
    },
    {
        "id": "atmosfer-nerede-sonlanir-uzay-nerede-baslar",
        "conversations": [
            {
                "from": "soru",
                "value": "Atmosfer Nerede Sonlanır, Uzay Nerede Başlar?"
            },
            {
                "from": "cevap",
                "value": "Atmosferin en dış katmanı Dünya’nın yüzeyinden yaklaşık 960 kilometre yüksekte biter. Hatta 1000 kilometre irtifada bile Dünya’nın etrafında hidrojen atomlarından oluşan bir bulut tabakası bulunur. Ancak atmosferin en dış katmanının yoğunluğu çok düşüktür. Bu nedenle nerede bittiğini söylemek hayli zor.\nFédération Aéronautique Internationale (FAI) tarafından yapılan tanımlamaya göre ise uzayın deniz seviyesinden itibaren yaklaşık 100 kilometre yüksekte başladığı kabul ediliyor. Karman sınırı olarak bilinen bu seviye “atmosferin yoğunluğunun, bir hava aracının aerodinamik kuvvetlerin etkisiyle havada kalmasını sağlayamayacak kadar düşük olduğu yükseklik” olarak tanımlanıyor. Bu sınırın üzerindeki irtifalarda hava direnci nedeniyle ortaya çıkan aerodinamik kuvvetlerin, hava aracının havada kalmasında ve kontrol edilmesinde bir etkisi olmuyor. Karman sınırının üzerinde bir cismin havada kalabilmek için çok yüksek hızda hareket etmesi gerekiyor. Uzay araçlarının yörüngede kararlı bir şekilde hareket etmesi için sahip olması gereken bu hız orbital hızı olarak isimlendiriliyor."
            }
        ]
    },
    {
        "id": "sivilar-uzayda-nasil-hareket-eder",
        "conversations": [
            {
                "from": "soru",
                "value": "Sıvılar Uzayda Nasıl Hareket Eder?"
            },
            {
                "from": "cevap",
                "value": "Yayım hakkı: NASA\nDünya üzerinde yerçekiminin etkisi moleküller arası kuvvetlerin etkisini yener. Bu nedenle yeryüzünde sıvılar Dünya’nın kütleçekim kuvveti doğrultusunda hareket eder. Ancak uzaydaki ağırlıksız ortam koşullarında moleküller arası kuvvetler belirgin olmaya başlar.\n\n \nUluslararası Uzay İstasyonu’nda astronotların ellerini yıkadıkları ya da ıslak bir havluyu sıktıkları sırada suyun nasıl hareket ettiğini gösteren görüntüleri izlemiş olabilirsiniz.\nAğırlıksız ortam koşullarında sıvılar yüzey geriliminin etkisiyle küresel bir şekil oluşturur. Sıvı moleküllerinin aralarındaki çekim kuvveti nedeniyle her molekül çevresindeki diğer moleküller tarafından eşit miktarda çekilir. Ancak sıvının yüzeyindeki moleküllere etki eden çekim kuvveti dengeli değildir. Bu nedenle ağırlıksız ortamda sıvılar, yüzey alanı en küçük olan, küresel şekilde bulunur. Ağırlıksız ortamda kap içindeki bir sıvının küresel damlacıklar şeklinde mi dağılacağı yoksa tamamen kabın yüzeyine mi yayılacağı ise sıvıyı oluşturan moleküllerin aralarındaki çekim kuvveti (kohezyon) ile farklı moleküller -örneğin sıvı ile kabın yüzeyi- arasındaki çekim kuvvetinin (adezyon) büyüklüğüne bağlıdır.\n\nYayım hakkı: NASA"
            }
        ]
    },
    {
        "id": "gunes-gozlukleri-gozleri-nasil-korur",
        "conversations": [
            {
                "from": "soru",
                "value": "Güneş Gözlükleri Gözleri Nasıl Korur?"
            },
            {
                "from": "cevap",
                "value": "UV ışınların dalga boyu (100-400 nanometre) görünür ışıktan daha kısadır ve insanlar tarafından görülemez. Ancak Güneş’ten yayılan morötesi ışınların tamamı yeryüzüne ulaşmaz. Dalga boyu 100-280 nanometre aralığındaki morötesi ışınlar (UVC) atmosfer tarafından tamamen soğurulurken, dalga boyu 280-315 nanometre aralığındaki morötesi ışınların (UVB) küçük bir bölümü ve UVA ışınlar (dalga boyu 315 nanometreden büyük olan morötesi ışınlar) yeryüzüne ulaşır. Araştırmalar UVA ve UVB ışınların erken cilt yaşlanması, cilt kanseri ve göz hasarlarına (örneğin katarakt) sebep olduğunu gösteriyor.\nGüneş ışınlarının zararlı etkilerinden gözü korumak amacıyla kullanılan güneş gözlükleri etkin bir koruma sağlamak için morötesi ışınların neredeyse tamamını (%99-100) engellemelidir. Bunun için genellikle UV ışığı engelleyebilen özellikte gözlük camları ya da kaplamalar kullanılır. Ayrıca güneş gözlüklerinde kullanılan renklendirilmiş camlar belli dalga boylarındaki ışığı soğurarak bu ışınların göze ulaşmasını engeller.\nAncak günümüzde güneş gözlüklerinin UV ışınları engellemek dışında farklı özelliklere de sahip olması isteniyor. Dalga boyu daha kısa olan yüksek enerjili görünür ışığın (örneğin mavi ve mor ışık) retinada hasara yol açtığını gösteren araştırmalar nedeniyle, güneş gözlüklerinin mavi/mor ışığa karşı da koruma sağlaması tavsiye ediliyor.\nPolarize camlı güneş gözlükleri ise güneş ışınlarının su, kar ya da cam gibi yüzeylerden yansımasıyla oluşan ve görüşü zorlaştıran parlamayı azaltır. Elektrik alan ve manyetik alan bileşenlerine sahip olan ışığın yani elektromanyetik dalganın hareket yönü, elektrik ve manyetik alanın yönüne diktir. Işığın polarizasyonundan bahsedilirken genellikle elektrik alan dikkate alınır. Polarize olmayan ışıkta elektrik alanın yönü her doğrultuda olabilirken polarize ışıkta belirli bir yöndedir. Güneş’ten ya da yapay bir ışık kaynağından yayılan elektromanyetik dalgalar genellikle polarize değildir, ancak bir yüzeyden yansıdığında polarize olur. Polarize camlı güneş gözlükleri yüzeyden yansıyan polarize ışığı engelleyerek parlamayı azaltır.\nGüneş gözlüğü seçiminde genellikle estetik kaygılar ön planda olsa da göz sağlığını korumak için öncelikle güneş gözlüğünün sahip olduğu özellikler kontrol edilmelidir."
            }
        ]
    },
    {
        "id": "bulutlari-olusturan-su-damlaciklari-nasil-bir-arada-durur",
        "conversations": [
            {
                "from": "soru",
                "value": "Bulutları Oluşturan Su Damlacıkları Nasıl Bir Arada Durur?"
            },
            {
                "from": "cevap",
                "value": "Daha düşük sıcaklıklarda havanın tutabileceği su buharı miktarı da azalır. Doygunluk noktasına ulaşıldığında havada küçük su damlacıkları oluşmaya başlar. Havanın, su molekülleri sıvı hâle geçmeden taşıyabileceği kadar su buharı taşıdığı noktaya doygunluk noktası denir. Damlacıkların büyüklüğü birkaç mikro metreyi geçtiğinde bulutlar görülebilir hâle gelir.\nBulutların gökyüzünde homojen olarak dağılmak yerine yığınlar şeklinde bir arada bulunmasının, atmosferdeki sıcaklık ve nem dengesizliğinden kaynaklandığı düşünülüyor. Güneş’ten gelen enerjinin gün içinde değişmesi atmosferin sıcaklığında kısa mesafelerde farklılar ortaya çıkmasına neden olur. Bulutların oluşmasında belirleyici bir faktör olan doygunluk noktası atmosferin sıcaklığıyla yakından ilişkilidir. Bunun yanı sıra nem havada homojen dağılmadığı için bulutların oluştuğu bölge ile çevresi arasında bir sınır ortaya çıkar. Bulutların oluştuğu bölge ile çevresi arasındaki bağıl nem farkının büyük olması, bu sınırı belirginleştirirken bulutların çevresindeki bağıl nem miktarının yüksek olması bulutların sınır hattı boyunca yayılmasına neden olur."
            }
        ]
    },
    {
        "id": "gokcisimleri-nasil-isimlendiriliyor",
        "conversations": [
            {
                "from": "soru",
                "value": "Gökcisimleri Nasıl İsimlendiriliyor?"
            },
            {
                "from": "cevap",
                "value": "Teleskobun keşfinden sonra birçok gökcismi keşfedildi ve bu gökcisimlerinin nasıl isimlendirileceği tartışma konusuydu. Günümüzde gökcisimlerinin isimlendirilmesi ile ilgili onay yetkisi Uluslararası Astronomi Birliği’ne (IAU) ait.\nGüneş Sistemi’ndeki gezegenler, gezegenlerin uyduları ve cüce gezegenler isimlerini çoğunlukla mitolojik karakterlerden alır. Güneş Sistemi’ndeki yeni keşfedilen gökcisimlerine ilk olarak geçici bir isim verilir. Keşif doğrulandıktan sonra keşfi yapan bilim insanları tarafından yapılan öneriler IAU tarafından değerlendirilerek, gökcismine resmi ismi verilir. Geçici isimde gökcisminin keşfedildiği tarihin yanı sıra gökcisminin türünü gösteren bir harf (örneğin uydular için S, kuyrukluyıldızlar için D, C, X ya da P, gezegen halkaları için R) ve o yıl keşfedilen kaçıncı gökcismi olduğunu gösteren bir sayı yer alabilir. Gökcisminin türünü gösteren harf keşif tarihinden önce, keşif sırasını gösteren sayı ise tarihten sonra yazılır.\nÇıplak gözle gözlenebilen yıldızlar çok eski zamanlardan beri insanlar tarafından bilindiği için aynı yıldıza farklı isimler verilebiliyordu. Bu karışıklığı önlemek için 2016 yılında yıldızlara verilen özel isimlerin IAU tarafından onaylanmış bir listesi yayımlandı.\nYıldızların isimlendirilmesi ile ilgili ilk sistematik yöntem ise Johann Bayer tarafından 1603 yılında geliştirildi. Bu yöntemde takımyıldızlarda bulunan yıldızlar, takımyıldızın isminin başına Yunan alfabesindeki harfler eklenerek isimlendiriliyor. Harfler en parlak yıldızdan başlanarak sırayla (alfa, beta, gama...) veriliyor. Örneğin Cygnus (Kuğu) Takımyıldızı’nın en parlak yıldızı Alfa Cygni olarak isimlendiriliyor. Ancak günümüzde yüksek çözünürlük ve hassasiyetteki teleskoplar çok sayıda yeni yıldız keşfediyor ve bu yıldızlar parlaklıklarına ve konumlarına göre farklı kataloglarda listeleniyor.\nNovalar ve süpernovalar ise bulundukları takımyıldızın ismi ve gözlemlendiği tarihle birlikte isimlendiriliyor."
            }
        ]
    },
    {
        "id": "dunyaya-carpan-gok-taslarinin-nereden-geldigini-nasil-biliyoruz",
        "conversations": [
            {
                "from": "soru",
                "value": "Dünya’ya Çarpan Gök Taşlarının Nereden Geldiğini Nasıl Biliyoruz?"
            },
            {
                "from": "cevap",
                "value": "Meteoritlerin birçoğunun kaynağı Mars’la Jüpiter arasındaki Asteroit Kuşağı. Büyük gök cisimlerinin kütle çekim etkileri ve diğer gök taşları ile çarpışmalar, bu parçacıkların yörüngelerinin değişmesine ve Dünya’ya çarpmalarına neden olabiliyor. Dünya üzerinde ayrıca kaynağı Ay ve Mars olan meteoritler de var.\nBir meteorit Dünya üzerindeki diğer kayaçlardan kimyasal bileşimi ve yaşına bakılarak ayırt edilebiliyor. Asteroit Kuşağı’ndaki gök taşlarının Güneş sisteminin oluşumundan arta kalan maddeler olduğu biliniyor. Bu nedenle kaynağı Asteroit Kuşağı olan meteoritler yaklaşık 4,5 milyar yıl yaşında. Dünya’daki kayaçlar ise fiziksel ve kimyasal yapılarında farklı jeolojik süreçler sonucu (örneğin volkanik etkinlikler, yerkabuğundaki levhaların hareketi, aşınma) ortaya çıkan değişimler nedeniyle daha genç.\nKaynağı Ay ve Mars olan meteoritlerin, asteroit ya da kuyrukluyıldız gibi daha küçük gök cisimlerinin Ay’ın ve Mars’ın yüzeyine çarpması sonucu uzaya dağılan parçacıklar olduğu tahmin ediliyor. Dünya üzerinde bugüne kadar tespit edilen Mars kaynaklı meteoritlerin yaşları 4,5 milyar ile 160 milyon yıl arasında değişiyor. Bu tür meteoritlerin yaşlarının geniş bir aralıkta değişmesi jeolojik olarak aktif bir gezegenden geldiklerinin göstergesi olarak kabul ediliyor. Çünkü daha küçük gök cisimleri olan asteroitler oluşumlarından sonra hızla soğuyor. Bir meteoritin Mars kaynaklı olduğunun diğer bir göstergesi ise kimyasal bileşimindeki farklılıklar. Bunların yanı sıra Mars kaynaklı olduğu düşünülen meteoritlerin içine hapsolmuş gaz kabarcıkları incelendiğinde, kimyasal bileşimlerinin ve izotop oranlarının Mars’ın atmosferinde bulunan gazlarla benzer olduğu anlaşıldı.\nAy’dan geldiği düşünülen meteoritlerle ilgili ise insanlı uzay görevleri sırasında alınan örnekler sayesinde daha doğru öngörüler yapmak mümkün. Ay’dan gelen meteoritlerin kimyasal bileşimi Dünya’daki kayaçlardan ve diğer meteoritlerden farklı. Örneğin Ay’daki kayaçların yapısında bol miktarda bulunan anortit (silisyum, kalsiyum ve alüminyum içeren bir mineral) Dünya’da ve elimizdeki bilgilere göre asteroitlerde ve diğer kayaç gezegenlerde çok daha düşük oranda bulunuyor."
            }
        ]
    },
    {
        "id": "neden-denizcilikte-hiz-birimi-olarak-knot-kullaniliyor",
        "conversations": [
            {
                "from": "soru",
                "value": "Neden Denizcilikte Hız Birimi Olarak Knot Kullanılıyor?"
            },
            {
                "from": "cevap",
                "value": "Günümüzde deniz araçlarının hızları farklı yöntemler kullanılarak ölçülebiliyor. Bunlardan biri olan küresel konumlandırma sisteminde (GPS) belirli bir zaman aralığında aracın konumundaki değişiklik uydular aracılığıyla belirlenerek, hızı hesaplanabiliyor. Ancak GPS sisteminin geçmişi çok eskiye dayanmıyor. İlk GPS uydusu 1978’de fırlatılmış ve bu sistem ancak 1990’lı yılların sonuna doğru sivil alanda serbest olarak kullanılmaya başlanmıştı.\nDenizcilikte hız birimi olarak knot kullanılmasının geçmişi ise çok daha eskiye dayanıyor. Denizcilerin 1600’lü yıllardan itibaren gemilerin hızını ölçmek için parakete olarak isimlendirilen bir alet kullandığı biliniyor. Bu sistem bir halatın ucuna bağlı, şekli üçgene benzeyen bir tahta parçasından ve bir kum saatinden oluşuyordu. Halat üzerinde eşit aralıklarla (yaklaşık 14,4 metre) atılmış düğümler bulunuyordu. Gemi hareket ederken halatın ucundaki tahta parçası geminin arka kısmından suya atılıyor ve kum saati tarafından ölçülen belirli bir zaman aralığında (yaklaşık 30 saniye) halatın deniz üzerinde bulunan kısmındaki düğümler sayılıyordu. Örneğin 30 saniyede 10 düğüm sayılmışsa, geminin hızı 10 knot olarak ifade ediliyordu. Bu yöntemle ölçülen 1 knot yaklaşık olarak 1 saatte katedilen 1 deniz miline eşitti.\n\nYayın hakkı: ABD Ulusal Okyanus ve Atmosfer İdaresi (NOAA)\nBu yöntemde ölçüm birkaç kez tekrar ediliyor ve sonuçların ortalamaları alınarak geminin hızı doğru olarak ölçülebiliyordu."
            }
        ]
    },
    {
        "id": "uzayda-sesler-duyulur-mu",
        "conversations": [
            {
                "from": "soru",
                "value": "Uzayda Sesler Duyulur mu?"
            },
            {
                "from": "cevap",
                "value": "Ses bir mekanik dalgadır ve yayılmak için bir ortamın varlığına ihtiyaç duyar. Örneğin bir enstrümandan çıkan sesler havadaki moleküller sayesinde insanların kulağına ulaşır. Enstrümandaki titreşimlerin hava basıncında sebep olduğu dalgalanmalar içkulakta elektrik sinyallerine dönüştürülerek beyne iletilir ve böylece ses algısı oluşur.\nBoş uzayda sesler duyulamaz. Çünkü ses dalgalarının içerisinde yol alabileceği bir ortam yoktur. Örneğin boş uzaydayken bir gitarın tellerini çektiğinizi düşünelim. Teller Dünya’da olduğu gibi titreşmeye başlayacaktır. Ancak tellerdeki enerjiyi kulağınıza aktaracak bir ortam olmadığı için herhangi bir ses duyamazsınız. Zaman ilerledikçe enstrümandaki sürtünmeler sebebiyle titreşimler giderek azalacak ve en sonunda tamamen duracaktır. Böylece tellerdeki mekanik enerji ısı enerjisine dönüşecek ve enstrüman ısınacaktır."
            }
        ]
    },
    {
        "id": "atesbocekleri-nasil-isik-yayar",
        "conversations": [
            {
                "from": "soru",
                "value": "Ateşböcekleri Nasıl Işık Yayar?"
            },
            {
                "from": "cevap",
                "value": "Ateşböceklerinin en dikkat çekici özelliği kısa aralıklarla ışık yaymalarıdır. Bu olay vücutlarında meydana gelen bazı kimyasal tepkimeler sonucunda gerçekleşir. Ateşböceklerinin karın bölümünün alt ucunda bulunan özel hücrelerden lüsiferin adlı bir madde salgılanır. Lüsiferin oksijenle tepkimeye girdiğinde başka bir maddeye dönüşür. Bunun sonucunda hücrelerin bulunduğu bölümden ışık yayılır. Işıkların yanıp sönme ritmi ateşböceğinin türüne göre değişir. Bu özellikleri ateşböceklerinin eş bulmalarını ve farklı türdeki ateşböceklerinin ayırt edilmesini sağlar.\nKaynaklar:\n\nhttp://www.scientificamerican.com/article/how-and-why-do-fireflies/\nhttp://animals.nationalgeographic.com/animals/bugs/firefly/"
            }
        ]
    },
    {
        "id": "kuslar-ucarken-uyuyabilir-mi",
        "conversations": [
            {
                "from": "soru",
                "value": "Kuşlar Uçarken Uyuyabilir mi?"
            },
            {
                "from": "cevap",
                "value": "Nature Communications dergisinde yayımlanan araştırmada bu görüşün doğru olduğunu gösteren kanıtlar elde edildi. Araştırmada bilim insanları firkateyn kuşlarına beyinlerindeki elektriksel etkinliği görüntüleyen ve kafa hareketlerini izleyen cihazlar taktı. Veriler firkateyn kuşlarının uçarken günde ortalama 41 dakika uyuduğunu gösteriyor. Bu süre karadaki uykularına göre çok kısa. Çünkü firkateyn kuşları karadayken günde ortalama 12 saat uyuyor. Ayrıca firkateyn kuşları uçarken kesintisiz uyumuyor, havadaki uykuları kısa süreli uyuklamalar şeklinde.\n\nYayım hakkı: Nature Communications-Niels C. Rattenborg ve ark.\nPeki kuşlar uçarken nasıl uyuyabiliyor? Yapılan son araştırmada, kuşların uçarken beyinlerinin sadece bir yarısının ya da her iki yarısının uyku halinde olabileceği anlaşıldı. Beynin bir yarısının uykuda, diğer yarısının uyanık olduğu durumda, kuşların bir gözü de açık oluyor. Açık olan gözden gelen veriler beynin uyanık olan yarısı tarafından değerlendiriliyor. Böylece kuşlar çevrelerindeki potansiyel tehlikelerden haberdar olabiliyor. Ayrıca uyurken uçmaya yani aerodinamik kontrolü sağlamaya devam edebilmek için genellikle yüksek irtifalarda ve yukarı yönlü hava akımları boyunca hareket ederken uyuyorlar. Kuşların havada uyurken beyinlerinin her iki yarısının da uyku halinde olması durumu ise çok kısa sürüyor."
            }
        ]
    },
    {
        "id": "kutup-isiklari-neden-mevsimsel-ve-bolgeseldir",
        "conversations": [
            {
                "from": "soru",
                "value": "Kutup Işıkları Neden Mevsimsel ve Bölgeseldir?"
            },
            {
                "from": "cevap",
                "value": "Güneş rüzgârlarıyla taşınan yüksek enerjili parçacıklar, Dünya’nın manyetosfer tabakasına çarptığında, bir kısmı farklı yönlere saparken bir kısmı da manyetik alan çizgileri boyunca kutup bölgelerine doğru taşınır. Bu parçacıklar atmosferin iyonosfer tabakasındaki oksijen ve azot iyonlarına çarparak enerjilerini iyonlara aktarır. İyonlar tarafından soğurulan enerji, elektronların daha yüksek enerji seviyelerine uyarılmasına neden olur. Uyarılmış elektronlar tekrar düşük enerji seviyelerine dönerken, aradaki enerji farkını ışık olarak yayar. İyonlardan yayılan farklı renklerdeki bu ışımalara kutup ışıkları ismi veriliyor.\nDünya’nın manyetik alan çizgileri Ekvator hizasında neredeyse paralel hale gelirken kutuplarda tekrar birleşir. Ancak Dünya’nın manyetik alan çizgileri, kutup bölgelerine yakın noktalarda Güneş’in manyetik alanı ve güneş rüzgârları nedeniyle sapmaya uğruyor. Bu olay jeomanyetik fırtına olarak isimlendiriliyor. Güneş rüzgârları kutup bölgelerinde Dünya’nın manyetik alanında bir açıklık oluşmasına neden oluyor. Bu da kutup ışıklarının neden bölgesel olduğunu açıklıyor.\nKutup ışıkları sonbahar ve ilkbahar döneminde daha sık görülse de bunun nedeni tam olarak açıklanabilmiş değil. Güneş ve Dünya arasındaki, ekinoks dönemlerinde artan manyetik ilişki geometri ile ilgili olabilir. Ekseninin 23 derece eğik olması nedeniyle Dünya’nın manyetik kutup bölgeleri Güneş’e göre ileri ve geri hareket eder. Ekinoks dönemlerinde ise Dünya’nın manyetik alanı Güneş’le en fazla etkileşime girecek şekilde en uygun konuma gelir. Böylece güneş rüzgârlarının manyetosferin daha iç kısımlarına ulaşmasını sağlayan bir açıklık oluşur.\nhttp://www.nasa.gov/mission_pages/themis/auroras/aurora_live.html\nhttp://science.nasa.gov/science-news/science-at-nasa/2001/ast26oct_1/"
            }
        ]
    },
    {
        "id": "neden-bazi-agaclar-yapraklarini-dokerken-bazilari-dokmez",
        "conversations": [
            {
                "from": "soru",
                "value": "Neden Bazı Ağaçlar Yapraklarını Dökerken Bazıları Dökmez?"
            },
            {
                "from": "cevap",
                "value": "Örneğin bazı ağaçlar sonbaharda yapraklarının tamamını döker, bazılarının yaprakları ise olgunluk dönemini tamamladıktan sonra dökülür. Örneğin çam, köknar, servi ve ladin gibi bazı iğne yapraklı ağaçlar kış mevsiminde yaprak dökmez ama yıl boyunca yaprak değiştirirler.\nBitkilerin yapraklarını dökme zamanını çevresel değişimler (örneğin sıcaklık) ve kalıtsal etkenler belirler. Yaprağın dökülme sürecinde ilk olarak yaprak sapının gövdeye bağlandığı bölgedeki bir grup hücre farklılaşmaya başlar. Bu bölge, kopma (absisyon) bölgesi olarak isimlendirilir. Bu süreçte kopma bölgesindeki hücrelerin çeperleri zayıflar ve hücreler küçülür. Sonuçta yaprak, zayıflayan bu bölgeden kopar. Yaprağın koptuğu bölge “açık bir yara” gibi bitkiyi hastalıklara ve enfeksiyonlara karşı savunmasız hale getirir. Kopma bölgesindeki hücreler “açık yarayı” iyileştirmek için yara dokusu oluşturur.\nOksin olarak isimlendirilen büyüme hormonu kopma bölgesinin oluşumunu geciktirir. Oksin moleküllerinin miktarı genç yapraklarda yüksektir ve yaprak olgunlaştıkça azalmaya başlar. Bu nedenle yaprak olgunlaştığında dökülme süreci başlar.\nBitkilerin yapraklarını dökmesi besin, enerji ve su ihtiyaçlarını azaltmalarına, dolayısıyla soğuk ve kuru havalarda hayatta kalmalarına yardımcı olur."
            }
        ]
    },
    {
        "id": "elektrikli-araclarin-petrol-yakitli-araclardan-farki-nedir",
        "conversations": [
            {
                "from": "soru",
                "value": "Elektrikli Araçların Petrol Yakıtlı Araçlardan Farkı Nedir?"
            },
            {
                "from": "cevap",
                "value": "Elektrikli araçlar elektrik enerjisinin depolandığı bataryalardan enerji alır. Petrol yakıtlı araçların enerji kaynağı ise benzin, dizel ve LPG (sıvılaştırılmış petrol gazı) gibi fosil yakıtlardır. Elektrikli araçlarda elektrik enerjisini hareket enerjisine dönüştüren elektrikli motorlar, petrol yakıtlı araçlarda içten yanmalı motorlar kullanılır.\nElektrikli araçlarda motorlar dairesel hareket oluşturur. Bu sayede elektrikli motorun oluşturduğu hareket doğrudan tekerleklere aktarılabilir. İçten yanmalı motorlarda ise pistonların doğrusal hareketi farklı sistemler kullanılarak dairesel harekete dönüştürülür.\nElektrikli motorların dönme hızı 0-18.000 rpm (dakikadaki dönme sayısı) arasında değişir ve elektrikli motorlar farklı dönme hızlarında yüksek verimlilikle güç üretebilir. İçten yanmalı motorlar ise belli bir hız aralığında -çoğunlukla yüksek hızlarda- maksimum güç üretir. Bu nedenle içten yanmalı motorlu araçlarda motor tarafından üretilen gücün tekerleklere verimli bir şekilde aktarılması için şanzıman sistemine ihtiyaç vardır. Elektrikli motor kullanan araçlarda ise bataryalardan sağlanan enerji kontrol edilerek motorun hızı ve oluşturduğu tork değiştirilir.\n\nAlternative Fuels Data Center - U.S. Department of Energy\nYakıt olarak petrol kullanan araçlarda, fren balatalarının fren disklerini sıkıştırması ile tekerleklerin dolayısıyla aracın yavaşlaması sağlanır. Bu sırada aracın kinetik enerjisi ısı enerjisine dönüşerek kaybedilir. Elektrikli araçlarda ise motor araç yavaşlarken jeneratör gibi görev yapar ve aracın kinetik enerjisi elektrik enerjisine dönüştürülerek bataryalarda depolanır. Bu fren sistemi aracın tam olarak durması için değil yavaşlaması için kullanılan bir sistemdir. Aracın tam olarak durması için ise fren diski ve balatasından oluşan klasik fren sistemi kullanılır.\nİçten yanmalı motor kullanılan araçlar çok sayıda karmaşık sisteme ihtiyaç duyulduğu için elektrikli araçlara göre daha ağırdır. İçten yanmalı motorlu araçlarda hareketli yüzlerce parça varken, elektrik motorlu araçlarda hareketli birkaç parça vardır. Bu nedenle içten yanmalı motorlu araçların bakım ve tamir maliyetleri elektrikli araçlara göre çok yüksektir."
            }
        ]
    },
    {
        "id": "yeryuzunde-ulasilan-en-yuksek-sicaklik-degeri-ne-kadardir",
        "conversations": [
            {
                "from": "soru",
                "value": "Yeryüzünde Ulaşılan En Yüksek Sıcaklık Değeri Ne Kadardır?"
            },
            {
                "from": "cevap",
                "value": "Genel olarak kabul gören en yüksek sıcaklık değeri yaklaşık 1032 Kelvin olan Planck sıcaklığıdır. Planck sıcaklığı Büyük Patlama’dan 10-43 saniye sonra (Planck zamanı) bütün evrenin Planck ölçeğinde (10-35 metre) olduğu anda, aşırı yoğun ve sıcakken ulaşıldığı düşünülen sıcaklıktır. Ancak bazı bilim insanları kuramsal olarak daha yüksek sıcaklıklara ulaşmanın mümkün olabileceğini düşünüyor.\nSıcaklık, bir ortamda bulunan parçacıkların hareketlerinin bir ölçüsüdür. Daha dikkatli tanımlayacak olursak, pek çok parçacık içeren bir sistemde, sıcaklık parçacıkların ortalama kinetik enerjisi ile doğru orantılıdır. Kinetik enerjinin ilke olarak bir üst limiti olmadığına göre sıcaklığın da bir üst limiti yoktur. Fakat bu önermenin geçerli olabilmesi için evrendeki enerjinin sonsuz olması gerekir. Sonlu bir evrende sonsuz enerji olamaz. Dolayısıyla her ne kadar ilke olarak sıcaklığın bir üst limiti olmasa da, evrendeki enerjinin sonlu olması nedeniyle sıcaklığın da sonlu bir değeri vardır.\nŞu ana kadar yeryüzünde kısa süreliğine ulaşılan en yüksek sıcaklık 5,5 trilyon santigrat derecedir. Avrupa Nükleer Araştırma Merkezi’nden (CERN) araştırmacılar 2012 yılında ışık hızına yakın hızdaki kurşun çekirdeklerini çarpıştırarak kuark-gluon plazması oluşturmayı ve insanlar tarafından oluşturulan en yüksek sıcaklığa ulaşmayı başardı. Güçlü nükleer kuvvet hadronların, örneğin protonların ve nötronların içindeki kuarkları bir arada tutan kuvvettir. Çok yüksek sıcaklıkta ve basınçta kuarklar ve kuarklar arasında kuvvet taşıyan parçacıklar olan gluonlar daha fazla bir arada bulunamaz ve maddenin kuark-gluon plazması olarak adlandırılan yeni bir halini oluşturur. Bu geçiş ancak sıcaklık yaklaşık 2 trilyon dereceyi aştığında gerçekleşir. Bilim insanları Büyük Patlama’dan saniyenin 10 milyonda biri kadar bir süre sonra, evrenin bu halde olduğunu ve bu plazmanın genişlemeye ve soğumaya başladıktan sonra kuarkların ve gluonların bir araya gelerek normal maddeyi (protonları) oluşturduğunu düşünüyor."
            }
        ]
    },
    {
        "id": "beynin-buyuklugu-ile-zeka-arasinda-bir-iliski-var-midir",
        "conversations": [
            {
                "from": "soru",
                "value": "Beynin Büyüklüğü ile Zekâ Arasında Bir İlişki Var mıdır?"
            },
            {
                "from": "cevap",
                "value": "İnsanların bu kadar başarılı olabilmesinin sebebi haklı olarak diğer türlere göre daha zeki olması ile ilişkilendirilir. Yanlış olan bir kanı ise insanların diğer canlılara göre daha zeki olmasının beyinlerinin büyüklüğüne bağlanmasıdır.\nBeynin büyüklüğü ile zekâ arasında doğrusal bir ilişki yoktur. Bir insanın kısa boylu hatta cüce olduğu için beyninin küçük olması daha az zeki olacağı anlamına gelmez. Bunu insan dışındaki türleri inceleyerek de anlayabiliriz. Örneğin yunusların beyinleri -yaklaşık 1400 gram- insanların beyinleri ile hemen hemen aynı büyüklüktedir. Fakat görece olarak zeki canlılar olmalarına rağmen yunusların insanlar kadar zeki oldukları söylenemez. Sekiz kilogramlık beyne sahip balina türlerinin ise genel olarak yunuslar kadar zeki olmadığı düşünülür. Balinalara göre çok daha zeki olduğu düşünülen orangutanların beyni ise yaklaşık olarak sadece 400 gramdır.\nBir canlının daha zeki olmasını sağlayan şey beynin büyüklüğü değil, beynin kütlesinin canlının toplam kütlesine oranıdır. Yaklaşık olarak yetmiş kilogram olan bir insanda bu oran bire elli iken, diğer memeli hayvan türlerinde bire yüz seksene kadar düşer. Kuşlarda ise beynin kütlesinin canlının toplam kütlesine oranı yaklaşık olarak sadece bire iki yüz yirmidir. \nBeynin kütlesinin canlının toplam kütlesine göre büyük olması, beynin daha büyük kısmının hafıza, düşünce, iletişim gibi entelektüel çaba gerektiren işlere odaklanmasını sağlar. Bu da canlının daha zeki olmasına sebep olur.\nKaynak:\n\nhttp://science.howstuffworks.com/life/inside-the-mind/human-brain/10-brain-myths.htm#page=5"
            }
        ]
    },
    {
        "id": "yasayan-en-buyuk-hayvan-hangisidir",
        "conversations": [
            {
                "from": "soru",
                "value": "Yaşayan En Büyük Hayvan Hangisidir?"
            },
            {
                "from": "cevap",
                "value": "Erkek mavi balinaların boyları 25 metre, dişilerinki ise 27 metre kadar olabiliyor. Bilimsel olarak kaydedilen en büyük ölçüleriyse 33,5 metre boy ve 190 ton ağırlık. Bu ölçüler mavi balinayı yaşayan en büyük hayvan yaptığı gibi, şimdiye kadar yaşamış türler içinde de en büyük hayvan yapıyor. Fosil kayıtlara göre 145-155 milyon yıl önce yaşamış olan otçul dinozor Diplodocus’un boyu 27 metre kadardı."
            }
        ]
    },
    {
        "id": "goz-gocu-nedir",
        "conversations": [
            {
                "from": "soru",
                "value": "Göz Göçü Nedir?"
            },
            {
                "from": "cevap",
                "value": "Bu balıklar hayatlarına -diğer balıklar gibi- gözlerinin biri başlarının bir tarafında, diğeri öbür tarafında olarak başlar. Zamanla bir göz diğer gözün yanına doğru kayarak “göç eder”. Balık, vücudunun sağına ya da soluna (türe göre değişir) yatarak yassılaşır.\nÜlkemizde de yaşayan kalkan balığı için örnek verecek olursak; kalkan yavrularının boyları, yumurtadan ilk çıktıklarında 3 mm kadardır. Bu sırada gözler vücudun her iki tarafındadır ve kalkan normal bir balık görünümündedir. 20-25. günlerde vücudu yassılaşmaya, gözlerden biri diğer tarafa doğru yavaş yavaş kaymaya başlar. 70. günde bir göz diğerinin yanına göç eder."
            }
        ]
    },
    {
        "id": "calisirken-muzik-dinlemek-dikkatimizi-dagitir-mi",
        "conversations": [
            {
                "from": "soru",
                "value": "Çalışırken Müzik Dinlemek Dikkatimizi Dağıtır mı?"
            },
            {
                "from": "cevap",
                "value": "Bu sesli yayına Bilim Genç Spotify, Google Podcasts, Apple Podcasts ve YouTube kanalları üzerinden de ulaşabilirsiniz.\nBir işle uğraşırken aynı zamanda müzik dinlemenin, bilişsel yetenekleri (örneğin mantıksal düşünme, problem çözme ve öğrenme yeteneğini) nasıl etkilediğini belirlemeye yönelik birçok araştırma var. Ancak müzik dinlemek aynı zamanda davranışlarımızı ve duygusal durumumuzu da etkiliyor.\nMüzik dinlemenin öğrencilerin duygusal durumlarını olumlu yönde etkilediği, stres ve kaygı düzeyini azalttığı biliniyor. Ancak bilişsel yetenekler üzerindeki etkileri üzerine yapılan araştırmaların bazıları müzik dinlemenin bilişsel performansı artırdığını gösterirken, bazıları özellikle konsantrasyon gerektiren durumlarda olumsuz etkisi olabileceğini gösteriyor.\nBunun sebebi müzik dinlemenin bilişsel yetenekler üzerindeki etkilerinin dinlenilen müziğin türüne, ses düzeyine, kişilerin karakter özelliklerine ve yaşa bağlı olarak değişmesi olabilir. Örneğin bir araştırmada katılımcıların pop müzik dinlerken ve müziksiz bir ortamda öğrendikleri bir bilgiyi hatırlama ve okuduklarını anlama yeterliliği karşılaştırıldı ve pop müzik dinlerken içine kapanık insanların bilişsel yeteneklerinin dışa dönük insanlara kıyasla daha olumsuz etkilendiği anlaşıldı.\nDinlediğimiz müziğin türü de bilişsel performansımızı etkiliyor. Örneğin 1993’te Nature dergisinde yayımlanan bir araştırmada Mozart besteleri dinlemenin mekânsal algı yeteneğini geliştirdiği belirlendi. Ancak henüz diğer bilişsel yeteneklerimiz üzerindeki etkileri konusunda birbiriyle uyumlu sonuçlar elde edilebilmiş değil. Duygusal müzikler dinlemenin ise otobiyografik belleği olumlu etkilediğini gösteren araştırmalar var. Popüler bir müzik dinlemek, şarkının sözlerinin olması müzik dinlerken dikkatin dağılmasına sebep olabilen etkenler.\nBir işle uğraşırken müzik dinlemek gençleri ve yaşlıları farklı şekillerde etkiliyor. Yakın zamanda yapılan bir araştırmada bir işle uğraşırken müzik de dinleyen yaşlıların bilişsel yeteneklerinin gençlere göre daha olumsuz etkilendiği belirlendi.\nSonuç olarak konsantrasyon gerektiren bir işle uğraşırken arka planda müzik çalması, dikkatin tamamen temel görevin üzerinde toplanmasını engelleyebilir. Otomatik bilişsel süreçler söz konusu olduğunda ise duygusal durumumuz üzerindeki olumlu etkileri nedeniyle yararlı olabilir."
            }
        ]
    },
    {
        "id": "uzay-araclari-uzayda-nasil-yon-degistirir",
        "conversations": [
            {
                "from": "soru",
                "value": "Uzay Araçları Uzayda Nasıl Yön Değiştirir?"
            },
            {
                "from": "cevap",
                "value": "Roketler Uzayda Nasıl Yol Alır? sorusunu daha önce cevaplamıştık. Roket yakıtının yanması sonucu oluşan gaz dışarı atılırken uzay aracını ters yönde iter. Dengeli bir şekilde hareket eden bir uzay aracının hızının artması ya da azalması veya yön değiştirmesi için genellikle uzay aracına yerleştirilen küçük itki sistemleri ya da dönen çarklar (volanlar) kullanılır. Uzay mekiklerinin genellikle ön ve arka bölümlerine yerleştirilen küçük itki sistemleri sayesinde uzay aracı dönebilir ya da yön değiştirebilir. Hareket kontrol sistemleri ana motordan farklı olarak tek yönlü ve daha kuvvetli itiş sağlar.\n \n\n \nBirçok uyduda ve Hubble Uzay Teleskobu’nda ise dönen çarklar kullanılıyor. Bu çarklar uzay aracının çok hassas dönüş yapması gerektiği durumlarda kullanılır ve uzay aracının sadece kendi etrafında dönmesini sağlar. Açısal momentumun korunumu ilkesinden yararlanılan bu sistemde, çarklar belirli bir yönde döndüğünde uzay aracı sistemin toplam açısal momentumu sabit kalacak şekilde tepki verir. Bu çarkların dönmesi için gerekli enerji ise genellikle güneş panellerinden sağlanır."
            }
        ]
    },
    {
        "id": "ayin-yuzeyindeki-bazi-bolgelerin-daha-karanlik-gorunmesinin-sebebi-nedir",
        "conversations": [
            {
                "from": "soru",
                "value": "Ay’ın Yüzeyindeki Bazı Bölgelerin Daha Karanlık Görünmesinin Sebebi Nedir?"
            },
            {
                "from": "cevap",
                "value": "Ay’ın yüzeyindeki koyu renkte görünen bölgeler Latince maria (“deniz” anlamına gelir) olarak isimlendiriliyor. Bu bölgeler Ay’ın yüzeyinin yaklaşık %17’sini kaplamasına rağmen büyük kısmı Ay’ın Dünya’dan görünen yüzünde bulunuyor. Aynı zamanda koyu renkte görünen bölgelerde, açık renkli bölgelere kıyasla çok daha az göktaşı krateri var. Bu nedenle maria’ların görece daha genç jeolojik yapılar olduğu tahmin ediliyor. Çünkü oluşumunun erken dönemlerinde Ay’ı çevreleyen toz bulutu nedeniyle yüzeyine çarpan göktaşlarının sayısının fazla olduğu, Güneş’in ve diğer gökcisimlerinin kütleçekim etkileri nedeniyle zamanla Ay’a çarpan göktaşlarının sayısının azaldığı düşünülüyor.\nKoyu ve açık gri bölgelerdeki kayaçların oluşma şekilleri, kimyasal bileşimleri ve yaşları birbirlerinden farklı. Maria’ların yapısal özelliklerinden, krater tabanlarının lav akıntıları ile dolması sonucu oluştuğu anlaşılıyor. Lav akıntılarının kaynağı ise volkanik etkinlikler ve göktaşlarının kabuk katmanında oluşturduğu çatlaklar olabilir.\nAy’ın yüzeyindeki koyu ve açık renkteki bölgelerin farklı renkte görünmelerinin nedeni ise bu bölgelerdeki kayaçların kimyasal bileşimlerinin birbirinden farklı olması. Ay görevleri sırasında alınan örneklerin incelenmesi ile yapılan araştırmalar koyu gri bölgelerdeki kayaçların bileşiminde demir ve mangandan oluşan minerallerin (örneğin olivin, ilmenit, piroksen), açık gri renkteki bölgelerdeki kayaçlarda ise alüminyum içeren minerallerin (örneğin plajiyoklaz) oranının yüksek olduğunu gösteriyor."
            }
        ]
    },
    {
        "id": "oklu-kirpiler-oklarini-firlatir-mi",
        "conversations": [
            {
                "from": "soru",
                "value": "Oklu Kirpiler Oklarını Fırlatır mı?"
            },
            {
                "from": "cevap",
                "value": "Sırtları, omuzları ve boyunlarının arka kısmı sivri bir oka benzeyen içi boş dikenlerle kaplıdır. Bunları avcılarına karşı savunma amaçlı olarak kullanırlar ve hiçbir zaman fırlatmazlar. Ülkemizde de bilimsel adı Hystrix indica olan bir oklu kirpi türü yaşar."
            }
        ]
    },
    {
        "id": "kuyrukluyildiz-ve-asteroit-arasinda-ne-fark-var",
        "conversations": [
            {
                "from": "soru",
                "value": "Kuyruklu Yıldız ve Asteroit Arasında Ne Fark Var?"
            },
            {
                "from": "cevap",
                "value": "Kuyruklu yıldızlar büyük oranda buz, kayaç parçacıklar ve organik maddelerden oluşur. Bu nedenle zaman zaman kirli kartopları olarak da isimlendirilirler. Asteroitler ise kayaçlardan ve metallerden oluşan gök cisimleridir.\nKuyruklu yıldızlar ve asteroitler Güneş’in etrafında hareket eder. Ancak kuyruklu yıldızların ve asteroitlerin yörüngelerinin ayrıksılığı (tam olarak dairesel şekilden ne kadar uzak olduğu) gezegenlerinkinden çok daha yüksektir. Asteroitlerinkine kıyasla kuyruklu yıldızların yörüngeleri daha düzensizdir ve dairesellikten daha uzaktır. Yani yörüngelerindeki hareketleri sırasında Güneş’e en yakın ve Güneş’ten en uzak oldukları mesafe birbirinden çok farklıdır. Güneş ve diğer gök cisimlerinin kütle çekim etkileri kuyruklu yıldızların ve asteroitlerin yörüngelerini değiştirebilir.\nKuyruklu yıldızlar çoğunlukla Neptün’ün ötesindeki Kuiper Kuşağı’nda ve onun da ötesindeki Oort Bulutu’nda bulunur. Kuiper Kuşağı’ndaki kuyruklu yıldızların Güneş etrafındaki yörüngelerini tamamlama süreleri, Oort Bulutu’ndaki kuyruklu yıldızlarınkinden daha kısadır. Asteroitler ise çoğunlukla Mars ve Jüpiter arasındaki Asteroit Kuşağı’nda hareket eder. Asteroitlerin ve kuyruk luyıldızların oluştuğu bölgelerin Güneş’e olan uzaklığının bileşimlerini etkilediği düşünülüyor.\nKuyruklu yıldızlar yörüngelerindeki hareketleri sırasında Güneş’in yakınlarından geçerken yapılarındaki maddelerin bazıları buharlaşır. Güneş rüzgârları gaz haldeki bu maddelerin ve toz parçacıklarının kuyruklu yıldızdan uzaklaşmasına neden olur. Bu parlak kuyruğun uzunluğu yüz binlerce kilometreye ulaşabilir.\nKuyruklu yıldızlar ve asteroitler küresel bir şekle sahip olacak kadar büyük değildir. Kuyruklu yıldızların çapları birkaç kilometreyken, asteroitlerinki 10 metre ile 530 km arasında değişebilir.\n\nHalley Multicolor Camera Team, Giotto Project, ESA\nhttps://solarsystem.nasa.gov/galleries/comet-halley\n \n\nNASA/JPL-Caltech/UCAL/MPS/DLR/IDA\nhttps://solarsystem.nasa.gov/galleries/full-view-of-vesta"
            }
        ]
    },
    {
        "id": "yeni-dogan-bebeklerde-neden-bazen-sarilik-gorulur",
        "conversations": [
            {
                "from": "soru",
                "value": "Yeni Doğan Bebeklerde Neden Bazen Sarılık Görülür?"
            },
            {
                "from": "cevap",
                "value": "Yeni doğan bebeklerde görülen sarılığın nedeni kandaki bilirubin molekülüdür. Bilirubin kırmızı kan hücrelerinin parçalanması sırasında hemoglobin molekülünün geçirdiği biyokimyasal değişimler sonucu açığa çıkan maddedir. Zararlı etkileri olan bilirubin karaciğer tarafından başka maddelere dönüştürülerek vücuttan atılır.\nYeni doğan bebeklerin hemoglobin seviyesi ve kırmızı kan hücrelerinin parçalanma hızı yüksektir, bu nedenle kanlarındaki bilirubin seviyesi de yüksektir.\nBebekler doğmadan önce kanlarında oluşan bilirubin annenin vücudu tarafından ortadan kaldırılır. Doğumdan sonra ise bu işi bebeğin karaciğeri yapar. Ancak yeni doğan bebeklerin karaciğerleri, kanlarındaki bilirubin moleküllerinin tamamını ortadan kaldıracak kadar gelişememiş olabilir. Yeni doğan bebeklerin yaklaşık %60’ında bu durum görülür.\nFizyolojik sarılık olarak isimlendirilen bu durum dışında bebeklerde sarılığa yol açan başka nedenler de (örneğin hepatite neden olan bazı virüs enfeksiyonları, anne ile bebek arasındaki kan grubu uyuşmazlığı) olabilir.\nKandaki bilirubin seviyesin çok yüksek olması ya da aniden yükselmesi durumunda yeni doğan bebeklerde görülen sarılığın tedavi edilmesi gerekir. Çünkü bu durumda bilirubin kan-beyin bariyerini geçebilir, beyinde ve sinir sisteminde kalıcı hasarlara neden olabilir."
            }
        ]
    },
    {
        "id": "gunese-baktigimizda-neden-hapsiririz",
        "conversations": [
            {
                "from": "soru",
                "value": "Güneş’e Baktığımızda Neden Hapşırırız?"
            },
            {
                "from": "cevap",
                "value": "Hapşırma kaşıntı ve tahrişe neden olan yabancı maddelerin burundan uzaklaştırılmasını sağlar. Kaşınma ve tahriş hissi, yüzdeki duyusal algılamadan ve kasların motor kontrolünden sorumlu olan trigeminal sinirler tarafından algılanır. Trigeminal sinirlerden gelen sinyaller beynin ilgili bölgesi tarafından algılandıktan sonra burna, tahrişe neden olan yabancı maddeleri uzaklaştırılması için bir sıvı salgılanması, kaslara da derin bir nefes alınması ve alınan nefesin çok hızlı bir şekilde dışarı verilmesi için talimat gönderilir.\nHapşırma bir reflekstir. Yani düşünmeksizin kendiliğinden gerçekleşen bir olaydır. Göze ne kadar ışık girdiğini kontrol eden gözbebeğinin büyüyüp küçülmesi de bu şekilde gerçekleşir. Parlak bir ışık göze geldiğinde görme sinirleri tarafından algılanır ve oluşan sinyaller beyne taşınır. Beyin parlak ışığın göze zarar vermesini önlemek için, gözbebeğine küçülmesini söyleyen bir mesaj gönderir.\nGüneş ışığının neden hapşırmaya yol açtığıyla ilgili farklı kuramlar öneriliyor. İnsanların görme sinirlerinde yoğun ışık nedeniyle ortaya çıkan uyarılmanın trigeminal sinirlerin de etkinleşmesine neden olduğu düşünülüyor. İkinci görüşe göre otonom sinir sistemindeki birbirlerine yakın sinir liflerinden birinin uyarılması diğer sinir lifinin de uyarılmasına neden oluyor. Yani görme sinirlerinden alınan sinyallerin beyne taşınırken, hapşırmaya neden olan sinyalleri taşıyan sinir hücrelerinin de etkinleşmesine neden olabileceği düşünülüyor.\nGüneş ışığının hapşırmaya neden olmasının genetik temeli aydınlatılamamış olsa da araştırmalar bu durumun ebeveynlerden birinde görülmesi durumunda çocukta da %50 ihtimalle görülebileceğini gösteriyor."
            }
        ]
    },
    {
        "id": "dunyanin-ortalama-sicakligi-nasil-hesaplaniyor",
        "conversations": [
            {
                "from": "soru",
                "value": "Dünya’nın Ortalama Sıcaklığı Nasıl Hesaplanıyor?"
            },
            {
                "from": "cevap",
                "value": "Dünya üzerinde ortalama küresel sıcaklık ölçümü yapan üç merkez var ve bu merkezler farklı veri analiz yöntemleri kullanıyor. Bunlar İngiltere Ulusal Meteoroloji Merkezi (Met Office) ve Doğu Anglia Üniversitesi tarafından elde edilen verilerin değerlendirildiği HadCRUT, NASA Goddard Uzay Araştırmaları Merkezi tarafından elde edilen verilerin değerlendirildiği NASA GLISS ve ABD Ulusal Okyanus ve Atmosfer Kurumu tarafından elde edilen verilerin değerlendirildiği NOAA NCDC isimli analiz yöntemleri.\nKaraların sıcaklık verileri kara yüzeyinin üzerindeki havanın sıcaklığı ölçülerek elde ediliyor ve ölçümler çoğunlukla meteoroloji istasyonları tarafından yapılıyor. Deniz yüzey sıcaklığı ölçümlerinde ise çoğunlukla şamandıralar ve gemiler kullanılıyor. Zaman zaman uydulardan elde edilen veriler de hesaplamalara dahil edilebiliyor.\nKüresel ortalama sıcaklık hesaplamalarında yerin yüzeyi bölümlere (bu alanların boyutları HadCRUT ve NOAA NCDC analiz yöntemlerinde 5° enlem-5° boylam, NASA GLISS analiz yönteminde ise 2° enlem-2° boylam ölçülerinde kareler şeklinde) ayrılıyor. Bu alanların sıcaklıkları, üzerlerindeki istasyonlardan elde edilen verilerin ortalamasına göre belirleniyor.\nKüresel ortalama sıcaklık hesaplamalarıyla ilgili en büyük problem veri ve ölçüm istasyonlarının sayısının az olduğu bölgeler (örneğin Kutup bölgeleri ve çöller). HadCRUT analiz yönteminde veri elde edilemeyen bölgeler hesaplamalara dahil edilmiyor. NASA GISS ve NOAA NCDC yöntemlerinde ise bu veri boşlukları istatistiksel hesaplamalar yoluyla dolduruluyor. Yapılan hesaplamaların doğruluğuyla ilgili diğer bir problem şehirleşmiş bölgelerin giderek yaygınlaşması. Şehirleşmenin yoğun olduğu bölgelerdeki istasyonlardan elde edilen sıcaklık değerlerinin bu bölgelere yakın kırsal alanlardaki değerlerden daha yüksek olması ve şehirleşmiş bölgelerdeki kısa dönemli sıcaklık değişimleri sonuçların doğruluğunu etkiliyor. Uydulardan elde edilen veriler sayesinde şehirleşmiş bölgelerdeki istasyonlar belirlenerek, bu verilere göre yapılan düzeltmeler sonuçlara yansıtılıyor."
            }
        ]
    },
    {
        "id": "neden-cildimizdeki-morluklar-iyilesirken-farkli-renkler-ortaya-cikar",
        "conversations": [
            {
                "from": "soru",
                "value": "Neden Cildimizdeki Morluklar İyileşirken Farklı Renkler Ortaya Çıkar?"
            },
            {
                "from": "cevap",
                "value": "Bir travmada hasar gören bölge ilk başta kırmızıdır ve kızarıklık dokuların arasına sızan kandan kaynaklanır. Kana kırmızı rengini, dokulara oksijenin taşınmasından sorumlu olan hemoglobin verir. Hemoglobin molekülüne oksijen bağlı olduğunda rengi parlak kırmızıdır. Oksijen bağlı olmadığında ise mavi-mor renktedir. Bu nedenle kan oksijenini kaybettikçe cildin hasar gören bölümündeki kırmızılık koyulaşır ve mora döner.\nMorlukların iyileşmesi sırasında ortaya çıkan renk değişimi ise hemoglobinin biyokimyasal olarak geçirdiği değişimlerden kaynaklanır. Hemoglobinin makrofaj hücreleri tarafından parçalanması sonucu oluşan moleküllerden biliverdin yeşilimsidir. Biliverdin daha sonra sarı renkteki bilirubin molekülüne dönüşür. Bu nedenle morlukların rengi iyileşme sürecinde mordan yeşile, sonrasında ise sarıya döner. Travmadan yaklaşık iki hafta sonra hemoglobinin parçalanma ürünlerinin tamamı ortadan kalkar."
            }
        ]
    },
    {
        "id": "agaclarin-ulasabilecegi-yuksekligin-bir-siniri-var-mi",
        "conversations": [
            {
                "from": "soru",
                "value": "Ağaçların Ulaşabileceği Yüksekliğin Bir Sınırı Var mı?"
            },
            {
                "from": "cevap",
                "value": "Dünyanın en uzun ağaçları sahil sekoyalarıdır; bu ağaçlar sıklıkla 90 metre uzunluğa ulaşabilir.\nPeki, bir ağacın uzunluğunu belirleyen ya da sınırlandıran şey nedir? Bir ağacın yüksekliğini belirleyen değişkenler arasında en önemli paya sahip olan etken ışıktır, bunun yanı sıra besin kaynaklarının ve suyun bol olduğu yerlerde yetişen ağaçlar daha verimli bir şekilde büyür. Ancak bir ağacın erişebileceği en büyük yüksekliği neyin belirlediği tam olarak bilinmiyor. Bazı modeller mekanik yıpranma nedeniyle bir ağacın boyunun en fazla 120 metre olabileceğini öngörse de tarihte daha uzun ağaçlar görülmüş. Şu an geçerli olan kuram ise daha uzun ağaçlarda suyun taşınmasının zorlaşmasıyla yapraktaki fotosentezin azalması üzerine temellendiriliyor. Bir ağaç uzadıkça kütleçekimi nedeniyle yapraktaki suyun oluşturduğu gerilim artıyor. Ayrıca toprak yeterince nemli olsa bile suyun yapraklara ulaşması için aşması gereken mesafenin artması, yaprağın büyümesini ve fotosentez hızını sınırlandırabiliyor. Şu an geçerli olan model kullanılarak yapılan hesaplamalara göre mekanik yıpranma göz ardı edilirse, bir ağacın ulaşabileceği en yüksek boy 122-130 metre civarında. Bu değer kaydedilen en uzun ağaç verileri ile de uyumlu."
            }
        ]
    },
    {
        "id": "nukleer-denemeler-nasil-tespit-ediliyor",
        "conversations": [
            {
                "from": "soru",
                "value": "Nükleer Denemeler Nasıl Tespit Ediliyor?"
            },
            {
                "from": "cevap",
                "value": "1945-1996 yılları arasında 2000’den fazla nükleer silah denemesi gerçekleştirildi. Bu denemelerin 1032’si ABD’ye, 715’i Sovyetler Birliği’ne, 45’i İngiltere’ye, 210’u Fransa’ya ve 45’i Çin’e ait.\nAtmosferde ve suyun altında gerçekleştirilen nükleer silah denemeleri, açığa çıkan nükleer atıkların zararlı etkileri nedeniyle 1963 yılında yasaklandı. Bugüne kadarki nükleer silah denemelerinin yaklaşık %75’ini oluşturan yeraltı denemeleri ise nükleer atıkların yerin yüzeyine ulaşması durumunda oluşturduğu tehlike nedeniyle 1996’da engellendi. Ancak dünya üzerinde yapılacak nükleer denemeleri kim tarafından, hangi amaçla ve hangi ortamda gerçekleştirildiğine bakılmaksızın yasaklayan Nükleer Denemelerin Yayılmasının Engellenmesi Antlaşması, nükleer teknolojiye sahip ülkelerin tamamı tarafından imzalanmadığı için henüz yürürlüğe girmedi.\nGünümüzde gerçekleştirilen nükleer denemelerin takibi ise Uluslararası Görüntüleme Sistemi (IMS) tarafından yapılıyor. Bu amaçla kullanılan teknolojilerden biri sismik görüntüleme yöntemi. Bu yöntemde nükleer silah denemeleri sırasında açığa çıkan enerji nedeniyle yeraltında oluşan sismik dalgalar tespit ediliyor. Bu ölçümler dünya genelinde kurulu 170 istasyonda yapılıyor.\nTespit edilen sismik dalgaların kaynağının nükleer denemeler olup olmadığını belirleyebilmek için (örneğin depremler de sismik dalgalar oluşturur) dalgaların özellikleri inceleniyor. Sismik dalgaların farklı türleri vardır. Ortaya çıkan bu dalga türlerinin güçleri ve yoğunluk oranları kaynağına bağlı olarak değişir. Bu farklılıklardan yararlanılarak sismik dalgaların kaynağı belirlenebilir.\nNükleer denemelerin takibinde kullanılan diğer bir yöntem suda yayılan ses dalgalarının ölçülmesidir. Ses dalgaları suda uzun mesafeler boyunca yayılabildiği için, suyun altında ve atmosferin okyanuslara yakın alt katmanlarında yapılan nükleer denemeler bu yöntemle belirlenebilir. Bütün depremlerin yaklaşık %70’i suyun altında gerçekleşse de, depremler sualtında güçlü ses dalgaları oluşturmaz.\nNükleer denemelerin tespitinde kullanılan yöntemlerden biri de insanların algılayabileceğinden çok daha düşük frekanstaki ses dalgalarının ölçülmesidir. Bu frekanstaki ses dalgaları, atmosferdeki parçacıklarla daha az etkileştiği için, havada daha uzun mesafeler boyunca ilerleyebilir. Bu nedenle atmosferde gerçekleştirilen nükleer denemelerin tespitinde kullanılabilirler.\nZincirleme çekirdek tepkimeleri sonucu oluşan radyoaktif maddeler nükleer denemelerin tespitinde sıkça kullanılır. Katı ya da gaz halde bulunabilen bu maddeler atmosferde çok uzak mesafeler boyunca taşınabilir. Çok derinlerde gerçekleştirilmeyen sualtı ve yeraltı denemeleri de bu yöntemle tespit edilebilir.\nYerin ve suyun altında gerçekleştirilen ancak radyoaktif maddelerin yerin yüzeyine ulaşmadığı nükleer denemelerin tespitinde patlama sonucu açığa çıkan soygazlar kullanılır. Soygazlar yeraltındaki kayaçlarla etkileşmediği için yerin yüzeyine ulaşabilir ve patlama bölgesinden binlerce kilometre uzakta bile tespit edilebilirler."
            }
        ]
    },
    {
        "id": "deniz-ve-okyanus-kiyilarinda-gorulen-kopukler-neden-olusur",
        "conversations": [
            {
                "from": "soru",
                "value": "Deniz ve Okyanus Kıyılarında Görülen Köpükler Neden Oluşur?"
            },
            {
                "from": "cevap",
                "value": "Doğal suların yapısında çözünmüş tuzlar, proteinler, yağlar, ölmüş algler ve organik maddelerin birçok türü bulunur. Bu organik maddeler parçalandıklarında deterjanlarda kullanılanlara benzer özellikte, suyun yüzey gerilimini düşüren yüzey aktif maddeler oluşabilir. Bir tarafı suyu iterken diğer tarafı su moleküllerini çeken bu tür kimyasal maddeler genellikle suyun yüzeyini ince bir tabaka halinde kaplar ve deniz suları kıyıya çarptığında köpüklerin oluşmasına neden olur.\nSulardaki organik maddeler genellikle alg ve bitkilerin çürümesi sonucu oluşur. Bunun yanı sıra insan kaynaklı etkinlikler nedeniyle de sulara karışabilirler. Ancak deniz köpüğünün en önemli kaynağı alglerdir ve alg yoğunluğundaki önemli artış kıyılarda oluşan deniz köpüğünün miktarını belirgin olarak artırabilir. Deniz suyundaki organik madde miktarının yüksek olduğu bölgelerde görülen şiddetli rüzgârlar ve fırtınalar büyük miktarda köpük oluşmasına, oluşan deniz köpüğünün kıyıların iç kısımlarına kadar girmesine neden olur ve oluşan köpük belli bir süre için kalıcı olabilir.\nDeniz köpüğünün insanlar ve çevre için doğrudan bir zararlı etkisi olduğu düşünülmüyor. Ancak insan kaynaklı etkinlikler sonucu oluşan ağır metal ve pestisit benzeri zararlı kimyasal maddelerin havaya karışmasına neden olarak tehlikeli sonuçların dolaylı yoldan ortaya çıkmasına yol açabilir."
            }
        ]
    },
    {
        "id": "gokkusagi-nasil-olusur",
        "conversations": [
            {
                "from": "soru",
                "value": "Gökkuşağı Nasıl Oluşur?"
            },
            {
                "from": "cevap",
                "value": "tsuchi/iStock\nBir ortamın içinde hareket eden ışık ışınları başka bir ortamla karşılaştıkları zaman ya yansıyarak aynı ortamın içinde kalırlar ya da kırılarak diğer ortama geçerler. Yansıma durumunda ışığın ara yüzeye geliş açısı ile dönüş açısı aynıdır. Ancak kırılma sırasında açı değişir. Kırılma açısı ortamların kırılma indisleri tarafından belirlenir. Ayrıca kırılma indisi ışınların dalga boyuna bağlı olarak değiştiği için farklı renkteki ışınlar farklı açılarla kırılır. Örneğin beyaz ışık farklı dalga boylarındaki ışınların bir bileşimidir. Farklı dalga boylarındaki ışınlar bir prizmanın içinden geçirildiği zaman farklı açılarla kırılır (bir kez prizmaya girerken bir kez prizmadan çıkarken). Böylece beyaz ışık kendini oluşturan farklı renklerdeki ışıklara ayrışır. Kırılma açısı kırmızı renk için en büyük, mor renk için en küçüktür. Gökkuşağının oluşumu da ışığın prizmadan geçerken renklere ayrışmasına çok benzeyen bir süreçtir.\n\nGökkuşağı Nasıl Oluşur?\nIşık ışınları, su damlalarının içine girerken ve çıkarken birer kez kırılmaya uğrar. Ayrıca damlaların içindeyken birkaç kez yansıyabilirler. Işınlar damlaların içinden çıkmadan önce bir kez yansıdıkları zaman renklerin dıştan içe doğru kırmızı, turuncu, sarı, yeşil, mavi, lacivert, mor olarak sıralandığı gökkuşakları oluşur. Işınlar iki kez yansıdığı zamansa renklerin sıralanışı tersine döner. Işık ışınlarının iki ya da daha fazla kez yansımasıyla da gökkuşakları oluşabilir. Ancak böyle gökkuşakları genellikle çok solgundur.\nGökkuşakları aslında tam bir çember şeklinde oluşur ancak gökkuşağının görülebilmesi için Güneş'in ufkun üzerinde yaklaşık 40 dereceden fazla yükselmemiş olması gerekir. Bu yüzden yer yüzeyinden bakıldığında gökkuşakları yarım bir çember biçiminde görünür. Ancak yüksek bir dağın tepesinden ya da yükseklerde uçan bir uçağın içinden baktığınız zaman tam bir çember biçiminde gökkuşakları görebilirsiniz."
            }
        ]
    },
    {
        "id": "gokyuzunde-kac-tane-yildiz-var",
        "conversations": [
            {
                "from": "soru",
                "value": "Gökyüzünde Kaç Tane Yıldız Var?"
            },
            {
                "from": "cevap",
                "value": "Evrendeki yıldızları saymak bir kumsaldaki kum tanelerini saymaya benzetilebilir. Ancak kum tanelerini tek tek saymak mümkün değildir. Kumsalın yüzey alanı, kum tabakasının ortalama kalınlığı ve kum tanelerinin ortalama hacmi belirlenebilirse kum tanelerinin sayısı hesaplanabilir.\nAynı şekilde, evrende kaç tane yıldız olduğunu belirleyebilmek için bazı kabullere ihtiyacımız var. Örneğin evrenin gerçekte ne kadar büyük olduğunu bilmiyoruz. Evrenin büyüklüğü ile ilgili bilgimiz görebildiğimiz kadarıyla sınırlı. Ancak evrenin merkezinde olmadığımızı, şeklini tam olarak bilmediğimizi ve hızlanarak genişlediğini düşünürsek evrenin gerçekte gözlemleyebildiğimizden daha büyük olduğu söylenebilir.\nAyrıca yıldızlar uzayda homojen olarak dağılmaz. Örneğin gökadalar yıldız yoğunluğunun fazla olduğu bölgelerdir. Gökadalardaki yıldız sayısı birbirinden farklı olsa da, bilim insanları evrendeki yıldız sayısını hesaplayabilmek için gökadaların ortalama olarak aynı sayıda yıldız içerdiğini kabul eder. Gökadalardaki ortalama yıldız sayısını belirleyebilmek için, gökadanın toplam kütlesinin ne kadarının yıldızlardan kaynaklandığı ve ortalama bir yıldızın kütlesine eşdeğer kaç tane yıldız içerebileceği hesaplanır. Örneğin Güneş Sistemi’nin içinde yer aldığı Samanyolu Gökadası’nda, kütlesi Güneş’inkine eşdeğer en az 100 milyar yıldız olduğu tahmin ediliyor.\nBilim insanları evrende yaklaşık 1011 -1012 gökada olduğunu ve gökadaların 1011 -1012 yıldız içerdiğini, dolayısıyla evrende 1022 -1024 tane yıldız bulunabileceğini tahmin etse de, bütün gökadaların ve yıldızların aynı büyüklükte olmadığını düşünürsek bunun yaklaşık bir değer olduğuna dikkat etmek gerekiyor."
            }
        ]
    },
    {
        "id": "mumyalama-nasil-yapilir",
        "conversations": [
            {
                "from": "soru",
                "value": "Mumyalama Nasıl Yapılır?"
            },
            {
                "from": "cevap",
                "value": "Bu sesli yayına Bilim Genç Spotify, Google Podcasts, Apple Podcasts ve YouTube kanalları üzerinden de ulaşabilirsiniz.\nBazı mumyalar, insanlar tarafından bilinçli olarak mumyalanmıştır. Bazıları ise içinde bulundukları doğal koşullar nedeniyle kazara oluşur.\nYeryüzündeki bütün kıtalarda mumyalara rastlanmıştır. Sadece Mısır'da bir milyondan fazla hayvan mumyası bulunmuştur. Doğal yollarla oluşmuş, bilinen en eski mumya bir insan kafasına aittir. 1936'da Güney Amerika'da keşfedilen bu mumyanın 6000 yıllık olduğu düşünülüyor. Kasten mumyalanmış en eski mumya ise Şili'de bulunmuştur. Bu mumyanın yaklaşık 7000 yıllık olduğu tahmin ediliyor.\nMumyaların bozulmadan kalmalarının nedeni, içinde bulundukları ortamın, çürümeyi gerçekleştiren mikroorganizmaların yaşamasına izin vermemesidir. Ortam koşulları mikroorganizmaların yaşamasına elverişli olacak biçimde değiştiği zaman mumyalar çürümeye başlar.\nMısır'da bulunan mumyaların en eskileri doğal yollarla oluşmuştur. Eski Mısır'da insanlar öldükten sonra çöl kumları içindeki mezarlara gömülüyordu. Çok sıcak ve kuru olan çöl kumları, suyun cesetlerden uzaklaşmasına neden oluyor ve böylece çürüme engellenerek mumyalar oluşuyordu. Eski Mısır'da kasıtlı mumyalamaların nasıl yapıldığı ise 1900'lü yılların başlarından itibaren yapılan bilimsel incelenmeler sayesinde daha iyi anlaşılmaya başlandı.\nMumyalamanın en önemli aşaması çürümenin engellenmesi için iç organların cesetten çıkarılması ve vücudun çeşitli baharatlar ve palmiye şarabıyla yıkanmasıdır. Daha sonra natron (sulu sodyum karbonat) kullanılarak, içi boşaltılmış vücudun ve derinin sudan arınması sağlanır. İç organlar da sudan arındırıldıktan sonra ya gövdenin içine konur ya da ayrı kapların içinde saklanır. Mumyalamanın bu ilk aşaması yaklaşık 40 gün sürer. Su cesetten uzaklaştırıldıktan sonra mumya keten kumaşlarla sarmalanır ve reçineyle kaplanarak nemli havayla temas etmesi engellenir. Böylece mikroorganizmaların ölüyü çürütmesinin önüne geçilir."
            }
        ]
    },
    {
        "id": "ses-kaydimizi-dinledigimizde-sesimizi-neden-kendi-duydugumuzdan-farkli-algilariz",
        "conversations": [
            {
                "from": "soru",
                "value": "Ses Kaydımızı Dinlediğimizde Sesimizi Neden Kendi Duyduğumuzdan Farklı Algılarız?"
            },
            {
                "from": "cevap",
                "value": "Bu sesli yayına Bilim Genç Spotify, Google Podcasts, Apple Podcasts ve YouTube kanalları üzerinden de ulaşabilirsiniz.\nKulağımıza ulaşan ses dalgaları kulak kanalı boyunca ilerler ve iç kulaktaki koklea olarak isimlendirilen salyangoz şeklindeki yapıda bulunan tüy hücreleri tarafından algılanır. Tüy hücreleri ses dalgalarını sinir iletilerine dönüştürür. Bu sinyaller sinir hücreleri tarafından beyne iletilir ve böylece ses duyulmuş olur.\nKendi ses kaydımızı dinlediğimizde çoğunlukla duyduğumuz sesten rahatsız olur ve kayıttakinin kendi sesimize benzemediğini düşünürüz. Çünkü normalde kendi sesimizi iki şekilde algılarız. Konuştuğumuzda oluşan ses dalgaları diğer dış kaynaklı sesler gibi havada yayılırken kulağımıza ulaşır ve kokleadaki tüy hücreleri tarafından algılanır. Ancak ses dalgalarını oluşturan ses telleri titreştiğinde bu titreşimler boynumuzdaki ve başımızdaki kemikler tarafından da iletilir. Kokleaya ulaşan bu titreşimlerin frekansı havada yayılan sesin frekansından daha düşüktür. Kendi sesimizi bu iki farklı yoldan ulaşan ses dalgalarının birleşimi şeklinde algılarız.\nSes kayıt cihazları sadece havada yayılan ses dalgalarını algıladığı için sesimizin vücudumuzun içinde iletilen bileşenini duyamamış oluruz. Dışarıdan gelen sesleri engelleyen kulaklıkları taktığımızda ise sadece “kendi iç sesimizi” algılarız."
            }
        ]
    },
    {
        "id": "beynimiz-kaslarimiz-gibi-yorulur-mu",
        "conversations": [
            {
                "from": "soru",
                "value": "Beynimiz Kaslarımız Gibi Yorulur mu?"
            },
            {
                "from": "cevap",
                "value": "Enerji ihtiyacını sağlayan kaynakların tükenmesi ve enerji elde edilen mekanizmalar sonucu oluşan maddelerin kas dokusunda birikmesi kasların yeterince kasılmasını engeller. Ancak kaslarımızın dayanıklılık sınırını belirleyen etkenler arasında beynimiz de var. Kaslara kasılma uyarısı sinir hücreleri aracılığıyla beyin tarafından gönderilir ve bu hücreler kasın kasılma sıklığını ve gücünü kontrol eder. Sinir hücreleri tarafından iletilen sinyallerin gücünün yeterli olmaması ya da sinyallerin kas hücrelerine ulaşamaması kasların yeterince kasılamamasına neden olur. Kaslarımızdaki yorgunluğun sebebi beynimizin yorulması olabilir.\nGirdiğimiz bir sınav sonrasında ya da zor bir karar vermemiz gerektiğinde yani belirli bir konu üzerinde uzun süre düşündüğümüzde zihnen yorgun hissederiz. Beynimiz toplam vücut ağırlığımızın %2’sini oluşturmasına rağmen, vücudumuzun harcadığı toplam enerjinin %20’sini kullanır. Yani beynimiz çok çalışan bir organımız. Araştırmalar karar verme süreçlerinde beynin daha fazla enerji harcadığını gösteriyor. İnsanlar belli bir konu üzerine odaklandıklarında dışarıdan gelen diğer uyarıları görmezden gelme eğilimi gösteriyor. Bu nedenle bazı bilim insanları beynimizin de kaslarımız gibi çok çalıştığında daha verimsiz olmaya başladığını düşünüyor."
            }
        ]
    },
    {
        "id": "iki-gozun-farkli-renkte-olmasinin-sebebi-nedir",
        "conversations": [
            {
                "from": "soru",
                "value": "İki Gözün Farklı Renkte Olmasının Sebebi Nedir?"
            },
            {
                "from": "cevap",
                "value": "Saça, deriye ve göze rengini veren melanin pigmentinin iris tabakasındaki yoğunluğu ve dağılımı göz rengini belirliyor. Kahverengi göz melanin miktarının fazla olması, renkli göz ise melanin miktarının az olması anlamına geliyor. Her iki gözün iris tabakasında melanin yoğunluğu ya da miktarı farklı ise gözler de farklı renklerde oluyor, yani heterokromi durumu ortaya çıkıyor. Göz renginin belirlenmesinden sorumlu genlerin anlatımında (DNA üzerindeki genetik bilgi kullanılarak işlevsel proteinler üretilmesi) meydana gelen değişiklikler, Waardenburg sendromu gibi hastalıklar ve doğum anında ya da yaşamın ileriki dönemlerinde gerçekleşen bir travma sonucunda kişilerde heterokromi görülebiliyor. Embriyo gelişimi sırasında iris tabakasındaki pigmentleşmede oluşan farklılıklar da heterokromiye neden olabiliyor."
            }
        ]
    },
    {
        "id": "kopekbaliklari-suda-hareket-etmediklerinde-neden-batar",
        "conversations": [
            {
                "from": "soru",
                "value": "Köpekbalıkları Suda Hareket Etmediklerinde Neden Batar?"
            },
            {
                "from": "cevap",
                "value": "Aralarındaki farklardan biri yüzme kesesi denen yapı. Kemikli balıklarda içi gaz dolu yüzme kesesi bulunur. Bu yapı balığın su içinde hareket etmeden durmasını sağlar. Kıkırdaklı balıkların ise yüzme kesesi yoktur. Bir diğer fark solungaçların yapısı. Köpekbalıklarının solungaçlarının çevresindeki kaslar aktif olmalarına rağmen su pompalamak için yeterince güçlü değildir. Bu nedenlerden dolayı köpekbalıkları sürekli yüzmek zorundadır."
            }
        ]
    },
    {
        "id": "toprak-sivilasmasi-nedir",
        "conversations": [
            {
                "from": "soru",
                "value": "Toprak Sıvılaşması Nedir?"
            },
            {
                "from": "cevap",
                "value": "Sıvılaşma, genellikle yerin yaklaşık 10-20 metre altında, birbirine zayıf bir şekilde bağlı ve aralarındaki boşluklarda su bulunan yapıların deprem nedeniyle sıvı gibi davranmasıdır.\nBu durumun her deprem sonrasında ortaya çıkmamasının nedeni toprağı oluşturan tanecikli yapıdaki maddelerin yapısındaki boşluklarda çok miktarda su olmasıyla ilişkilidir. Örneğin zemininde granit gibi sert kayaçların bulunduğu bölgelerde ortaya çıkan depremler toprağın sıvılaşmasına neden olmaz. Ancak özellikle akarsuların taşıdığı maddelerin (örneğin kum) birikmesiyle oluşan bölgelerin zeminleri hiçbir zaman yeterince sağlam değildir. Çünkü kum gibi tanecikli yapılarda parçacıklar birbiri üzerinde istiflenmiş haldedir ve birbirlerine sıkı bir şekilde bağlı değildir. Deprem bu taneciklerin birbirine yaklaşarak sıkışmasına, bunun sonucunda da taneciklerin arasındaki suyun basıncının artmasına neden olur. Suyun basıncı kum taneciklerini hareket ettirmeye yetecek kadar yükseldiğinde zemin sıvılaşır ve çamurumsu bir hal alır.\nSıvılaşma riski bulunan bölgelerin belirlenmesi, deprem sırasında patlamaya ve yangına sebep olabilecek önemli altyapı bileşenlerinin, örneğin doğal gaz hatlarının yerlerinin seçiminde hayati öneme sahiptir.\n \nGrafik bilgi:"
            }
        ]
    },
    {
        "id": "paket-lastikleri-esnedikten-sonra-nasil-eski-haline-donebiliyor",
        "conversations": [
            {
                "from": "soru",
                "value": "Paket Lastikleri Esnedikten Sonra Nasıl Eski Hâline Dönebiliyor?"
            },
            {
                "from": "cevap",
                "value": "Kauçuk izopren olarak isimlendirilen, küçük molekül birimlerinin birbirlerine bağlanmasıyla oluşan bir makro moleküldür. Kauçuğu oluşturan polimer zincirleri birbiri içine geçmiş, yumağa benzer bir halde bulunur. Kauçuğun yapısındaki farklı polimer zincirleri arasında kimyasal bağlar oluşabilir. Bu olay çapraz bağlanma olarak isimlendirilir.\nPaket lastiği gerildiğinde birbiri içine geçmiş haldeki polimer zincirleri açılır ve düz bir hal alır. Uygulanan kuvvet kaldırıldığında ise polimer zincirleri eski şekillerine geri döner. Moleküllerin eski dolanık hallerine dönmesini sağlayan şey farklı polimer zincirleri arasındaki çapraz bağlanmalardır.\nPaket lastiğinin gerildikten sonra eski şeklini alması kauçuğun bu özelliğinden kaynaklanır. Ancak paket lastiğine uygulanan kuvvet farklı polimer zincirleri arasındaki bağların kırılmasına yol açacak kadar büyük olursa, uzamış haldeki paket lastiği eski hâline geri dönemez."
            }
        ]
    },
    {
        "id": "guneste-cildimizin-rengi-koyulasirken-sacimizin-rengi-neden-acilir",
        "conversations": [
            {
                "from": "soru",
                "value": "Güneşte Cildimizin Rengi Koyulaşırken Saçımızın Rengi Neden Açılır?"
            },
            {
                "from": "cevap",
                "value": "Güneş canlılar için hayati öneme sahip bir enerji kaynağı. Aynı zamanda güneş ışığı birçok biyokimyasal sürecin gerçekleşmesini sağlayan temel bir bileşen. Ancak Güneş’ten gelen morötesi dalga boyundaki ışınlar insanlarda zararlı etkilere sebep olabiliyor.\nCilde rengini veren melanin pigmenti aynı zamanda yüksek enerjili morötesi ışınları soğurarak güneş ışınlarının zararlı etkilerine karşı cildin korunmasına yardımcı olur. Melanin derideki melanosit olarak isimlendirilen hücreler tarafından üretilir. Güneş ışınlarının etkisiyle cilt renginde ortaya çıkan koyulaşmanın temel nedeni, güneş ışınlarına maruz kalındığında ciltteki melanosit hücrelerinin daha fazla melanin pigmenti üretmeye başlamasıdır.\nSaç kökü saçın biyokimyasal süreçlerin gerçekleştiği canlı olan bölümüdür. Saç kökünün içinde büyümeye başlayan saç tellerinin yapısındaki melanin pigmenti saça rengini verir. Morötesi dalga boyundaki ışınlar melanin pigmentinin kimyasal yapısında değişimlere yol açar. Saç telinin içinde herhangi bir biyokimyasal süreç gerçekleşmediği için saçın renginde açılmaya neden olan bu durum saç uzayana kadar kalıcıdır."
            }
        ]
    },
    {
        "id": "genler-sporcularin-performansini-etkiler-mi",
        "conversations": [
            {
                "from": "soru",
                "value": "Genler Sporcuların Performansını Etkiler mi?"
            },
            {
                "from": "cevap",
                "value": "Ancak genlerin fiziksel performans üzerindeki etkisinin ne kadar olduğunu belirlemek, birçok farklı faktörün etkili olduğu bir özellik olması nedeniyle, çok kolay değil.\nVücut yapısı, dayanıklılık ve güç sporcuların performansını belirleyen temel etkenler. Genetik faktörlerin bu özellikler üzerindeki etkisi ise aynı düzeyde değil. Aynı zamanda her spor dalının kendine has özellikleri olduğu için, her spor dalıyla uğraşan sporcuların sahip olması gereken fiziksel özellikler birbirinden farklı. Örneğin basketbolda boy önemli bir özellik ve genetik faktörlerin boy üzerindeki etkisi hayli yüksek (%60-%80).\nVücuttaki farklı sistemlerin (iskelet kas, kalp damar, solunum, sinir sistemleri gibi) fiziksel performans üzerinde etkisi var. Örneğin oksijenin dokulara düzenli olarak ulaştırılabilmesi kasların işlevini yerine getirebilmesi açısından hayli önemli. Maksimal oksijen tüketimi (VO2max) olarak ifade edilen bu özellik üzerinde genetik faktörlerin etkisi yaklaşık %50. Benzer şekilde kalp tarafından pompalanan kan hacmi üzerinde genetik faktörlerin etkisi %42-%46 arasında.\nKas kuvveti ve kasılma hızına bağlı olarak kaslar tarafından üretilen güç, bütün spor dalları (özellikle kısa mesafe koşusu, yüksek atlama, uzun atlama gibi bazı spor dalları) için hayli önemli. Genetik faktörlerin kaslar tarafından üretilen güç üzerindeki etkisinin kasın türüne ve yapısına bağlı olarak %30-%83 arasında olduğu öngörülüyor.\nFarklı genlerin fiziksel performans üzerinde etkisi olduğu bilinse de, son yıllarda genetik faktörlerin rolünü belirlemek üzere yapılan araştırmalarda özellikle iki genin katkısı daha ayrıntılı olarak anlaşıldı. Bu genlerden ACE kan damarlarının daralmasından, kan basıncından ve kanın dolaşım sistemindeki hareketinin kontrol edilmesinden sorumlu. ATCN-3 geni ise kasların güçlü ve hızlı bir şekilde kasılmasından sorumlu. Bu genin iki farklı şekli (X ve R alelleri) bulunur. Araştırmalar gücün önemli olduğu spor dallarındaki sporcuların (örneğin kısa mesafe koşucuları) R aleline, dayanıklılık gerektiren spor dallarındaki sporcuların ise X aleline sahip olduğunu gösteriyor.\nGenetik alt yapının uygun olması, yeterli düzeyde antrenmanla desteklenmesi durumunda sporculara avantaj sağlayabilir. Ancak genlerle fiziksel performans arasındaki ilişki, çocukluk döneminde uygulanacak genetik testlerle geleceğin yetenekli sporcularının belirlenmesine yetecek kadar güçlü değil."
            }
        ]
    },
    {
        "id": "dunya-uzerindeki-en-buyuk-krater-hangisidir",
        "conversations": [
            {
                "from": "soru",
                "value": "Dünya Üzerindeki En Büyük Krater Hangisidir?"
            },
            {
                "from": "cevap",
                "value": "Vredefort Krateri - Yayım hakkı: ESA/NASA\nKraterlerin büyüklükleri ile ilgili bir karşılaştırma yapmak ise çok kolay değil. Çünkü bazıları milyarlarca yıl önce oluşan bu yapıların büyüklükleri farklı jeolojik süreçler -fiziksel ve kimyasal aşınma, erozyon, tektonik hareketler gibi- nedeniyle oluştukları andan itibaren sürekli değişiyor.\nDünyanın bilinen en büyük krateri olan Vredefort Güney Afrika’da bulunuyor. Kraterin yaklaşık 2 milyar yıl önce, yaklaşık 10 kilometre çapındaki bir göktaşının Dünya’ya çarpması sonucu oluştuğu, başlangıçtaki çapının yaklaşık 300 kilometre olduğu tahmin ediliyor. Ancak şimdiki boyutları daha küçük. Vredefort Krateri’nin merkezinde çapı yaklaşık 40 kilometre olan bir yükselti var. Yükseltinin çapı kraterin tabanına yakın bölümlerinde 80 kilometreye ulaşabiliyor.\nMeksika’da bulunan ve en büyük kraterlerden biri olan Chicxulub Krateri’nin ise yaklaşık 65 milyon yıl önce oluştuğu tahmin ediliyor. Kraterin dinozorların da yok olmasına neden olan bir göktaşının Dünya’ya çarpması sonucu oluştuğu düşünülüyor. Chicxulub Krateri’nin başlangıçtaki çapı 180 kilometreden büyük olabilir.\nGöktaşlarının sebep olduğu hasarın çok büyük olmasının nedeni çok yüksek hızlarda hareket etmeleridir. Atmosfere giren göktaşları saniyede 10-70 kilometre hızla hareket edebilir. Bir göktaşı yeryüzüne çarptığında kendi çapının 1-2 katı derine ulaşabilir. Çarpışma sonucu oluşan şok dalgaları yerin yüzeyi boyunca yayılır ve kayaçların parçalanmasına hatta erimesine neden olur. Çarpışmadan sonra ortaya çıkan kayaç parçacıkları yüzlerce kilometre uzağa dağılabilir. Göktaşının kinetik enerjisinin çok büyük olması durumunda, çarpışmadan sonra oluşan kalıntılar tekrar birleşerek, kraterin merkezinde bir yükseltinin oluşmasına neden olur."
            }
        ]
    },
    {
        "id": "renk-korlugunun-sebebi-nedir",
        "conversations": [
            {
                "from": "soru",
                "value": "Renk Körlüğünün Sebebi Nedir?"
            },
            {
                "from": "cevap",
                "value": "Renk körlüğünün nasıl ortaya çıktığını anlayabilmek için ilk olarak nasıl gördüğümüz sorusunu cevaplamak yararlı olabilir. Güneş’ten ya da yapay bir ışık kaynağından çıkan ışınlar bir nesneyle etkileştiğinde bazı dalga boyundaki ışınlar soğurulurken bazıları yansıtılabilir. Nesnelerden yansıyan ışınlar göze ulaştıktan sonra korneadan girerek göz merceği tarafından gözün arkasındaki retinaya odaklanır. Retinada ışığa karşı duyarlı olan sinir hücreleri (fotoreseptörler) bulunur. Bu sinir hücrelerinin çubuk ve koni olarak isimlendirilen iki türü bulunur. Bu hücreler ışığı soğurduğunda yapısında kimyasal değişimler olan pigmentler içerir. Bu değişim bir elektrik sinyalinin oluşmasına neden olur. Oluşan bu sinyaller beyne ulaştığında renkler algılanır.\nÇubuk hücrelerinde bir, koni hücrelerinde üç tür pigment bulunur. Koni hücrelerindeki pigmentler ışık tayfının farklı bölgelerindeki (kırmızı, yeşil ve mavi) ışınlara karşı duyarlıdır. Farklı dalga boylarındaki ışık koni hücrelerini farklı derecelerde uyarır. Beyin bu hücrelerden gelen sinyalleri birleştirerek farklı renklerin algılanmasını sağlar. Çubuk hücreleri ise sadece ışığı algılar ve düşük yoğunluktaki ışınlara karşı bile duyarlıdırlar.\nRenk körlüğü fotoreseptör hücrelerdeki pigment eksikliği ve bu hücrelerin işlevlerini düzgün şekilde yerine getirmemesi nedeniyle ortaya çıkabilir.\nKırmızı ve yeşil renkle ilgili renk körlüğünde kırmızı koni hücrelerindeki pigmentler işlevlerini düzgün şekilde yerine getirmeyebilir. Bu durumda kırmızı, turuncu ve sarı renkler yeşil tonlarında algılanır ve renkler çok parlak değildir. Kırmızı ve yeşil renkle ilgili renk körlüğünün diğer bir nedeni düzgün şekilde çalışan kırmızı koni hücrelerinin bulunmamasıdır. Bu durumda kırmızı renk algılamaz. Turuncu, sarı ve yeşil renkler ise sarı renklerde görülür.\nYeşil koni hücrelerinin düzgün çalışmaması durumunda ise sarı ve yeşil renkler kırmızı tonlarda algılanır. Düzgün şekilde çalışan yeşil koni hücrelerinin bulunmaması durumunda ise kırmızı tonlardaki renkler kahverengi-sarı, yeşil ise bej renklerde görülür.\nMavi koni hücrelerinden kaynaklanan renk körlüğü problemi kırmızı ve yeşil renkle ilgili renk körlüğüne göre daha nadir görülür. Mavi koni hücreleriyle ilgili bir problem olması durumunda mavi renkler yeşil tonlarda algılanır.\nHer üç koni hücresinde de bir sorun olması durumunda ise sadece siyah, beyaz ve gri renkler görülür."
            }
        ]
    },
    {
        "id": "orman-yanginlari-kuresel-isinmayi-etkiler-mi",
        "conversations": [
            {
                "from": "soru",
                "value": "Orman Yangınları Küresel Isınmayı Etkiler mi?"
            },
            {
                "from": "cevap",
                "value": "Karbonca zengin bitki örtüsü, atmosferdeki oksijen, yıldırımlar, volkanik etkinlikler nedeniyle Dünya üzerinde doğal yollarla başlayan yangınlar ortaya çıkabiliyor. Orman yangınlarının önemli sebeplerinden biri de insanlar. Orman yangınlarının biyoçeşitlilik, insan sağlığı ve ekonomik açıdan olumsuz sonuçları üzerine birçok araştırma yapılıyor. Ancak yangınların ekosistemdeki süreçler üzerinde -bitki örtüsünün yapısı ve dağılımı, karbon döngüsü ve iklim gibi- küresel ölçekte etkileri var. Yangınlar karbon salımını artırdığı için küresel iklim sistemlerini de etkiliyor. Aynı zamanda orman yangınları sonucu ısı, kimyasal gazlar ve katı parçacıklar açığa çıkıyor. Bu kimyasal gazlar ve katı parçacıklar güneş ışınlarını soğuruyor ve Güneş’ten gelen enerjinin atmosfer ve yerin yüzeyi tarafından yansıtılan kısmını azaltarak Dünya’nın ortalama sıcaklığının artmasına neden oluyor.\nKüçük bir kıvılcımın başlatabildiği orman yangınlarının nasıl yayılacağını tahmin etmek hayli zor. Alev almadan önce günlerce içten içe yanan bir kıvılcım rüzgârın da etkisiyle yıkıcı sonuçları olabilen bir felakete dönüşebilir. Özellikle yaz aylarında açık havadaki insan etkinlikleri artar. Örneğin kamp için yakılan bir ateş rüzgârın da etkisiyle başka bölgelere sıçrayarak büyük hasarlara neden olan yangınlara sebep olabilir. Bu nedenle rüzgârlı havalarda ateş yakmaktan kaçınmak gerekir. Orman yangınlarıyla mücadele etmenin öncelikli yolu ise yangına sebep olabilecek etkinliklerden kaçınmak ve dikkatli olmak."
            }
        ]
    },
    {
        "id": "dondurmayi-hizli-yedigimizde-neden-basimiz-agrir",
        "conversations": [
            {
                "from": "soru",
                "value": "Dondurmayı Hızlı Yediğimizde Neden Başımız Ağrır?"
            },
            {
                "from": "cevap",
                "value": "Çok hızlı başlayan (birkaç saniyede ortaya çıkar) ve çabuk geçen bir baş ağrısı türüdür.\nAğzımızın çeperleri damar ağlarıyla kaplıdır. Bu damarlar özellikle beyni besleyen atardamarlardır. Soğuk yiyecekleri hızlı yediğimizde ağzımızın içinin sıcaklığı çok hızlı değişir. Bu durum damarların hızla daralmasına ve ardından genişlemesine neden olur. Soğuk besinlerin sebep olduğu baş ağrısının nedeninin bu durum olduğu düşünülüyor.\nBeynimizde milyarlarca sinir hücresi olmasına rağmen acı reseptörlerine sahip olmadığı için aslında beynimiz acıyı hissetmez. Ancak beyni besleyen atardamarlardaki daralma ve genişleme, beynin dışını saran beyin zarındaki acı reseptörleri tarafından algılanır ve bu durum beyin tarafından ağrı olarak değerlendirilir.\nDondurma tüketiminin arttığı bugünlerde bu sorunun çözümü hayli basit: Soğuk besinleri hızlı tüketmemek. Ama böyle bir durumla karşılaşılırsa dilin damağa bastırılarak, ağız sıcaklığının dengeli bir şekilde normal seviyeye getirilmesi öneriliyor.\nBilim insanları soğuk besinlerin hızlı tüketilmesi sonucu ortaya çıkan baş ağrısının nasıl oluştuğunun anlaşılmasının, diğer baş ağrısı türlerinin mekanizmalarının aydınlatılmasını da sağlayabileceğini, böylece doğru tedavi yöntemlerinin uygulanabileceğini düşünüyor."
            }
        ]
    },
    {
        "id": "boyalar-nasil-yapiliyor-renk-veren-pigmentler-nasil-elde-ediliyor",
        "conversations": [
            {
                "from": "soru",
                "value": "Boyalar Nasıl Yapılıyor, Renk Veren Pigmentler Nasıl Elde Ediliyor?"
            },
            {
                "from": "cevap",
                "value": "Bu maddeler çoğunlukla suda çözünmez ve ince toz haline getirildikten sonra kullanım amacına uygun bir sıvı ile karıştırılarak uygulanır. Organik ya da inorganik yapıda olabilen pigmentlerin doğal kaynaklı olanları, tarih öncesi çağlardan beri kullanılıyor.\nOrganik pigmentler yapılarında karbonun yanı sıra hidrojen, azot ve oksijen atomu olan pigmentlerdir. Doğal kaynaklı organik pigmentler hayvanlardan ve bitkilerden elde edilir. Örneğin koşnil (cochineal) böceğinden elde edilen kırmızı boya pigmenti gıdaları, kozmetik ürünleri ve kumaşları renklendirmek amacıyla sıkça kullanılıyor.\n\nGünümüzde kullanılan organik pigmentlerin büyük kısmı ise petrol kaynaklı sentetik pigmentler. Ancak sentetik organik pigmentlerin üretimleri sırasında çok miktarda zehirli atık ortaya çıkıyor.\nSentetik inorganik pigmentler ise sentetik organik pigmentlere göre nispeten daha basit kimyasal tepkimeler sonucu üretiliyor. Mineral bileşiklerinden oluşan doğal inorganik pigmentler toprakta ve kayaçlarda bulunuyor ve binlerce yıldır boyar madde olarak kullanılıyor. Parlak, koyu mavi renkte olan ve lapus lazuli taşının öğütülmesi sonucu elde edilen ultramarin mavi, Rönesans döneminde nadir bulunan ve değeri altından daha yüksek bir pigmentti.\n\nGenellikle yüzeyleri korumak ve renklendirmek amacıyla kullanılan bildiğimiz anlamda boyalar ise pigmentlerin, boyaya yapışkanlık, parlaklık, dayanıklılık, esneklik gibi özellikler kazandıran doğal ya da sentetik bağlayıcılar ve boyaya akışkanlık veren çözücüler ile birlikte karıştırılmasıyla üretilir."
            }
        ]
    },
    {
        "id": "dunyanin-en-onemli-organizmasi-hangisidir",
        "conversations": [
            {
                "from": "soru",
                "value": "Dünyanın En Önemli Organizması Hangisidir?"
            },
            {
                "from": "cevap",
                "value": "Çünkü fitoplanktonlar atmosferdeki soluduğumuz oksijenin %50-85’ini üretiyor. Tahminler tek bir fitoplanktonun laboratuvarda ürettiği oksijene göre yapılıyor. Ancak okyanuslarda ne kadar fitoplankton yaşadığı belirlenemediği ve fitoplanktonların sayısı mevsimlere göre değiştiği için bilim insanları kesin bir oran veremiyor."
            }
        ]
    },
    {
        "id": "bir-futbol-sampiyonasinin-sonucunu-tahmin-etmek-mumkun-mu",
        "conversations": [
            {
                "from": "soru",
                "value": "Bir Futbol Şampiyonasının Sonucunu Tahmin Etmek Mümkün mü?"
            },
            {
                "from": "cevap",
                "value": "Futbol bu açıdan düşünüldüğünde diğer spor dallarından biraz farklı. Çünkü futbol maçlarında sonucu belirleyen puanlama değerleri yani gol sayıları görece düşüktür. Örneğin zayıf bir takım sadece bir gol atarak güçlü bir takımı yenebilir. Puan sayılarının yüksek olduğu spor dallarında, örneğin bir basketbol maçında, zayıf bir takımın güçlü bir takıma karşı kazanma ihtimali daha düşüktür.\nFutbol şampiyonalarının sonuçları istatistiksel olarak analiz edildiğinde bu değerlendirmenin yanlış olmadığı anlaşılabilir. Örneğin son 100 yılda İngiltere liginde maçların ancak yarısını (yaklaşık %45’ini) favori olan takımın kazandığı görülüyor.\nPeki, bir futbol şampiyonasında sonuçların tahmin edilebilmesi -örneğin her durumda şampiyonayı favori olan takımlardan birinin kazanması- mümkün mü?\n\nSonuçları Annals of Applied Probability dergisinde yayımlanan araştırmada bilim insanları, sadece “matematik dünyasında” gerçekleşebilecek bir şampiyona kurguladı. Bu şampiyonada şans faktörünün olasılık dışı bırakılabilmesi için sonsuz sayıda maçın yapıldığı kabul edildi. Takımların güç seviyelerindeki farklılıkların şampiyonanın sonucunu nasıl etkilediği belirlendi.\nİlk varsayımda şampiyonadaki takımların güç seviyeleri gerçek bir futbol şampiyonasında yer alan takımlarınkine benziyordu. Bu varsayım maç sayısının sonsuza yaklaşması durumunda favori olan takımın şampiyonayı kazanacağını gösteriyor. Araştırma sonucunda takımların güç seviyelerinin dağılımı değiştirildikçe şaşırtıcı sonuçların ortaya çıkabileceği anlaşıldı.\nÖrneğin şampiyonadaki takımlardan birinin diğer takımların hepsinden belirgin derecede güçlü olduğu durumda, şampiyonayı güçlü olan takımın kolayca kazanması beklenir. Ancak sonuçlar tersini gösteriyor. Böyle bir durumda favori olan takımın şampiyonayı kazanması, şampiyonada birkaç güçlü takımın bulunduğu durumdan daha zor. Çünkü zayıf takımların sayısının çok olduğu durumda, bu takımlardan biraz daha güçlü olan bir takım diğer zayıf takımların hepsinden puan alabilir ve şampiyonayı kazanması için favori olan takımı yenmesi yeterlidir. Bu, şampiyonanın sonucunu tek bir maçın belirlemesi anlamına gelir.\nŞampiyonada birkaç güçlü takımın bulunması durumunda ise bu takımlar birbirlerinden puan alabilecekleri için şampiyonayı kazanacak favori takım en güçlü olandır.\n\nBilim insanları yaptıkları bu araştırmanın sadece spor karşılaşmalarının sonuçlarının başarılı bir şekilde tahmin edilmesinde değil, bir hastalığın tedavisi için önerilen farklı tedavi yöntemlerinden hangisinin daha başarılı olacağına karar verilmesinde de yardımcı olabileceğini söylüyor."
            }
        ]
    },
    {
        "id": "vantilator-neden-serin-hissettirir",
        "conversations": [
            {
                "from": "soru",
                "value": "Vantilatör Neden Serin Hissettirir?"
            },
            {
                "from": "cevap",
                "value": "Aksine mükemmel bir şekilde yalıtılmış küçük bir odada çalışan fan, odanın sıcaklığının artmasına neden olur. Sıcaklık atomların ve moleküllerin hareketinin bir ölçüsüyken, vantilatörün pervanelerinin hızlandırdığı hava molekülleri tenimize çarptığında sıcak yerine neden serinlik hissi ortaya çıktığı sorusu akla gelebilir.\n\nKatı yüzeyler buharlaşma, konveksiyon, ışıma ve ısı iletimi ile ısı kaybedebilir. Bir yüzeyle çevresi arasındaki sıcaklık farkı fazla olduğunda ısı iletiminin hızı artar. Eğer vücut sıcaklığı ortamın sıcaklığından yüksekse, vücudumuzdan yayılan ısı çevresindeki havayı ısıtır. Bu durum vücutla ortam arasında, sıcaklığı ortam sıcaklığından daha yüksek olan bir tabakanın oluşmasına neden olur. Vantilatörün hızlandırdığı hava bu tabakayı vücuttan uzaklaştırır. Bu tabakanın yerini daha soğuk olan hava aldığı için vücudumuzdan çevreye yayılan ısı miktarı artar. Bu nedenle serinlik hissi oluşur. Ancak ortam sıcaklığı vücut sıcaklığına yakınsa vantilatör serinletici bir etkiye neden olmaz.\nVantilatörün neden olduğu serinlik etkisinin diğer bir nedeni de buharlaşmadır. Hava çok sıcak olduğunda vücudumuz terleyerek sıcaklığını dengelemeye çalışır. Ter vücuttan ısı alarak buharlaşır. Bu sırada derinin etrafındaki havadaki su buharı oranı artar. Nem oranı yüksek havada, buharlaşma daha yavaştır. Vantilatörden gelen hava vücudun etrafındaki nem oranı yüksek havayı hareket ettirerek sürekli olarak vücuttan uzaklaştırdığı için ter daha kolay buharlaşır. Isı alarak gerçekleşen bu süreç nedeniyle serinlik hissi oluşur. Havadaki nem oranı yüksek olan ortamlarda vantilatörlerin serinletici etkisi daha azdır."
            }
        ]
    },
    {
        "id": "neden-esneriz-esneme-neden-bulasicidir",
        "conversations": [
            {
                "from": "soru",
                "value": "Neden Esneriz, Esneme Neden Bulaşıcıdır?"
            },
            {
                "from": "cevap",
                "value": "Son yıllarda yapılan araştırmalar ise esnemenin beyinde sıcaklık düzenleyici etkisi olduğunu gösteriyor. Bu görüşe göre esnemeyle alınan derin nefes -arabalardaki radyatör gibi- beynin soğumasını sağlıyor. Beyin sıcaklığı arttığında burun mukozasındaki kan akışı hızlanır. Esnemeyle alınan hava, burun ve ağız boşluğundan -çeperleri ön beyinle doğrudan bağlantılı olan kan damarı ağlarıyla kaplıdır- geçerken damarlardaki kanın sıcaklığını değiştirir. Böylece beynin soğumasına yardımcı olur. Fareler üzerinde yapılan araştırmada esnemeden önce beyin sıcaklığında artış gözlendiği, sonrasında ise sıcaklığın düştüğü belirlendi. Ancak esnemenin sıcaklık dengeleyici etkisinin ortam sıcaklığının aşırı sıcak ya da aşırı soğuk olmadığı ortalama sıcaklıklarda (yaklaşık 20°C) daha belirgin olduğu anlaşıldı.\nPeki neden genellikle uyumadan önce, uyandıktan sonra ya da sıkıldığımız zamanlarda esneriz? Ağırlığı vücut ağırlığının %2’si kadar olan beyin, toplam enerji tüketiminin ise %20’sinden sorumludur. Uyku ve stresin beyin sıcaklığında değişimlere neden olduğu düşünülüyor. Örneğin uykusuzluğun beyin sıcaklığını artırdığı biliniyor. Esnemenin uyku ve yorgunlukla ilişkili olmasının nedeni beyin sıcaklığı üzerindeki etkileri olabilir.\nEsneme aynı zamanda bulaşıcı. Başka birinin esnediğine tanık olmak ya da esneme hakkında bir şeyler okumak esnemeyi tetikleyebiliyor. Esnemenin bulaşıcı olmasının empati duygusuyla ilişkili olduğu düşünülüyor. Beyin görüntüleme yöntemleriyle yapılan incelemeler, bulaşıcı esneme esnasında beyinde insanların kendi duygularının ve başka insanların duygularının değerlendirildiği bölgenin etkin olduğunu gösterdi. Esnemenin bulaşıcı olmasının empati ile belirgin bir bağlantısı olmadığına dair çalışmalar da var. Ancak sosyal iletişim becerilerinde bozukluk olan otizmli bireylerde ve şizofreni hastalarında bulaşıcı esnemenin daha az görülmesi, esnemenin bulaşıcı olmasının empati duygusuyla ilişkili olduğu görüşünü destekliyor.\nBu yazı TÜBİTAK Bilim ve Teknik dergisi Haziran 2014 sayısı Merak Ettikleriniz köşesinde yayımlanmıştır."
            }
        ]
    },
    {
        "id": "depremler-tsunamileri-nasil-tetikler",
        "conversations": [
            {
                "from": "soru",
                "value": "Depremler Tsunamileri Nasıl Tetikler?"
            },
            {
                "from": "cevap",
                "value": "Esasen bir su dalgaları serisi olan tsunamiler yüksekliği onlarca metrelere varabilen dalgalarla büyük yıkımlara sebep olabilir. Örneğin 2004 yılında Hint Okyanusu’nda meydana gelen tsunami 14 farklı ülkeden 200.000'in üzerinde insanın ölmesine sebep oldu.\nDepremlerden sonra tsunamilerin oluşmasının sebebi deniz tabanının şeklinde meydana gelen değişikliklerdir. Depremin sebep olduğu kırılmalar deniz tabanının bir kısmının yükselmesine sebep olduğu zaman sıkıştırılabilirliği çok az olan deniz suyu da yükselir. Bunun sonucunda oluşan şişkinlik kararsızdır ve içerdiği deniz suyu kütleçekim kuvvetinin etkisiyle etrafa yayılmaya başlar.\nTsunami dalgaları normal deniz dalgalarına benzemez. Deprem tarafından etkilenen bölge çok büyük olabileceği için tsunami sırasında oluşan dalgaların boyları da çok büyük -örneğin 300 kilometre- olabilir. Bu da tsunami dalgalarının iki tepesinin kıyıya varma zamanları arasında saatler olabileceği anlamına gelir. Bu yüzden tsunami kıyılara yaklaşırken meydana gelen olay gelgit sırasında denizin hızla yükselmesi gibi de görünebilir.\nİki tepe noktasının kıyıya varma zamanları arasında uzun sure olabilmesi, tsunami kıyıya vurmaya başladıktan sonra kıyı bölgesinin uzun bir süre tehdit altında olacağı anlamına gelir. Dolayısıyla tsunami tehlikesi olduğu zaman kıyıya vuran ilk dalgaların küçüklüğüne aldanmamak ve bölgeden hızla uzaklaşmak gerekir. Çünkü saatler sonra kıyıya vuracak olan dalgalar çok daha büyük olabilir."
            }
        ]
    },
    {
        "id": "uzayda-kullanilabilen-tukenmez-kalemlere-neden-ihtiyac-duyuldu",
        "conversations": [
            {
                "from": "soru",
                "value": "Uzayda Kullanılabilen Tükenmez Kalemlere Neden İhtiyaç Duyuldu?"
            },
            {
                "from": "cevap",
                "value": "NASA\nAmerikalılar milyonlarca dolar harcayarak uzayda kullanılabilen tükenmez kalem geliştirmeye çalışırken Rusların kurşun kalem kullanmayı akıl ettiği hikâyesini pek çok kişi duymuştur. Aslında NASA da ilk uzay görevlerinde, örneğin Gemini’de kurşun kalem kullanmıştı. Ancak grafitin hayli yanıcı bir madde olması ve kolayca kırıldığı için oluşan grafit tozlarının ağırlıksız ortamda uzay araçlarındaki elektronik sistemlere zarar verme tehlikesi nedeniyle kurşun kalemlerin yerine ağırlıksız ortamda kullanıma uygun tükenmez kalemler ilk defa ABD’li bir girişimci olan Paul C. Fisher tarafından geliştirildi. Basınçlı bir mürekkep kartuşu olan bu kalem ağırlıksız ortamlarda, su altında ve yaklaşık -50 ile 200°C gibi geniş bir sıcaklık aralığında kullanılabiliyor.\nBu kalemler basınçlı bir gaz ve hareket edebilen bir şamandıradan oluşan bir sistem içeriyor. Şamandıra gaz ile mürekkebi birbirinden ayırıyor. Sıkıştırılmış gaz mürekkebi iterek mürekkebin kalemin ucuna ulaşmasını sağlıyor. Basınçlı gazın uyguladığı kuvvet kalemin doğrultusuna bağlı olmadığı için -ağırlıksız ortamlarda olduğu gibi- bu kalemlerle kalemi herhangi bir açıda tutarak yazmak mümkün. Ayrıca bu kalemlerde üzerine uygulanan gerilime bağlı olarak akışkanlığı değişen mürekkepler kullanılıyor. Gerektiğinde akışkan hale gelen mürekkepler sayesinde sızıntı olmaksızın kalemler daha uzun süre kullanılabiliyor."
            }
        ]
    },
    {
        "id": "dunyanin-yasayan-en-buyuk-canli-organizmasi-hangisidir",
        "conversations": [
            {
                "from": "soru",
                "value": "Dünya’nın Yaşayan En Büyük Canlı Organizması Hangisidir?"
            },
            {
                "from": "cevap",
                "value": "Bir başka ifadeyle 9.650.000 m2. Bugünkü büyüme hızına bakılarak 2400 yaşında olduğu tahmin ediliyor. Ancak 8650 yaşında olabileceği de düşünülüyor. Bal mantarları rizomorf adı verilen bağcık yapılarla birbirlerine bağlıdır ve tek bir organizma olarak kabul edilirler. En büyük bal mantarı Oregon’daki (ABD) Mavi Dağlar’da yaşar."
            }
        ]
    },
    {
        "id": "ruyalar-kontrol-edilebilir-mi",
        "conversations": [
            {
                "from": "soru",
                "value": "Rüyalar Kontrol Edilebilir mi?"
            },
            {
                "from": "cevap",
                "value": "Rüyaları yönlendirebilme yeteneği daha çok bilimkurgu filmlerinde görülse de rüyaları kontrol etme ya da en azından etkileme teknikleri uyku ile ilgili araştırmalara da konu oluyor. Kontrol edilebilir rüyalar ile ilgili gözlemlerini yazıya geçirmiş olan Aristo’dan beri bilinen bu olgu, “rüyada olduğunun farkında olmak” olarak tanımlanabilir. Araştırmacılar böyle rüyaların isteyerek görülemeyeceğini, ancak farklı yöntemlerle görme olasılığının artırılabileceğini söylüyor.\nBu tür rüyaların genellikle REM uykusu esnasında oluştuğu düşünülüyor. REM uykusu sırasında görülen rüyalarda beynin mantıksal düşünme ve kısa süreli bellekten sorumlu olan ön bölgesi etkin değildir. Ancak kontrol edilebilir rüyalar görüldüğü sırada bu bölgenin uyanık durumda olduğu düzeyde çalıştığı düşünülüyor. Mantık ve rüyanın aynı anda devrede olduğu bu durum, rüya gören kişiye rüyasını kontrol etme imkânı verebilir. Kontrol edilebilir rüya ile normal rüya görülürken beyinde ne tür farklılıklar meydana geldiğini anlamaya yönelik çalışmalar devam ediyor.\n\nKontrol edilebilir rüya deneyimini yaşama olasılığını artırmak için farklı yöntemler uygulanıyor. Örneğin gün içinde sürekli olarak bilincinin yerinde olduğunu kendine hatırlatma -gerçeklik testi- bu yöntemlerden biri. Bu durumun alışkanlık haline gelmesi bilincimizin yerinde olduğu durumlarda eylemlerimizin mantıklı olması gerektiği konusunda farkındalığımızı artırdığı için, mantığa aykırı olan bir hareket -örneğin uçmak- rüyada olduğumuzu fark etmemizi sağlayabilir."
            }
        ]
    },
    {
        "id": "ayin-dunyadan-uzaklastigi-dogru-mu",
        "conversations": [
            {
                "from": "soru",
                "value": "Ay’ın Dünya’dan Uzaklaştığı Doğru mu?"
            },
            {
                "from": "cevap",
                "value": "Bugün bu mesafe 402.336 km. Bu uzaklaşmanın sebebi gelgitler. Gelgitler hem Dünya’nın dönme hızını azaltıyor hem de Ay’ın Dünya’dan uzaklaşmasına sebep oluyor. Apollo görevleri ile Ay’a yerleştirilen cihazlar sayesinde yapılan ölçümler, Ay’ın Dünya’dan yılda ortalama 3,8 cm uzaklaştığını gösteriyor.\nİki cisim arasındaki kütleçekim etkisi, aralarındaki uzaklığın karesiyle ters orantılı olduğundan birbirine yakın cisimler arasındaki kütleçekim etkisi daha belirgindir. Bu nedenle Ay gibi görece büyük bir uydu Dünya üzerinde gelgit olarak bildiğimiz değişimlere neden olur. Dünya’nın Ay’a bakan kısımları bu etkiyi daha fazla hissederken daha uzak kısımları daha az hisseder. Ay’ın Dünya üzerindeki kütleçekimi okyanuslarda hayli belirgindir. Bu nedenle Dünya’nın şeklinde bazı değişiklikler ortaya çıkar. Bu etki Dünya’nın Ay’a bakan yönünde elips şeklinde bir esnemeye neden olur ve Dünya’nın kütle dağılımında geçici artışlara yol açan bu şişkinlikler gelgit şişkinlikleri olarak adlandırılır.\n\nBir gezegenin kendi etrafındaki dönme süresinin, uydusunun yörünge periyodundan uzun olduğu sistemlerde olduğu gibi, Dünya kendi etrafındaki dönüşünü 24 saatte tamamlarken, Ay Dünya etrafındaki yörüngesini yaklaşık 27 günde tamamlar. Bu nedenle gelgit şişkinliğinin kütle merkezi, Ay’ın ve Dünya’nın kütle merkezleri arasındaki hat üzerinde değildir, Dünya’nın hareket yönüne göre Ay’dan daha ileridedir. Bu şişkinlik ile Ay arasındaki kütleçekim etkileşiminden dolayı, Ay Dünya’yı hareket yönünün tersine doğru çekerek yavaşlatır. Bu nedenle Dünya’nın açısal momentumu azalırken Ay’ın açısal momentumu artar ve Ay Dünya’dan uzaklaşır. Dünya’nın açısal momentumunun bir kısmı ise -okyanusun karaya çarpmasından dolayı- sürtünme nedeniyle ısı olarak kaybedilir."
            }
        ]
    },
    {
        "id": "asiri-sicak-havalar-insanlara-neden-zarar-verir",
        "conversations": [
            {
                "from": "soru",
                "value": "Aşırı Sıcak Havalar İnsanlara Neden Zarar Verir?"
            },
            {
                "from": "cevap",
                "value": "İnsan vücudu çeşitli şekillerde ısı kaybeder. Örneğin terleme vücudun soğumasını sağlar. Ayrıca kan dolaşımı da vücudun ısı kaybetmesine yardımcı olur. Hava sıcaklığı arttığında kalp daha fazla kan pompalamaya başlar. Kan akışındaki artış nedeniyle kan damarları genişler. Derinin yüzeyine daha yakın hareket etmeye başlayan kan vücudun ısı kaybetmesini kolaylaştırır.\nAncak hava sıcaklığının çok yüksek olduğu durumlarda ortaya çıkan aşırı terleme vücudun çok miktarda sıvı kaybetmesine neden olur. Bu süreçte biyokimyasal süreçlerin gerçekleşmesinde hayati öneme sahip bazı kimyasal maddeler de kaybedilir. Bu durumda baş dönmesi, halsizlik,  bulantı, kaslarda kramp gibi rahatsızlıklar ortaya çıkar.\nHava sıcaklığının çok yüksek olduğu durumlarda vücut tarafından soğrulan ısı miktarı yayılan ısıdan fazla olabilir. Bu durumda vücut sıcaklığı yükselmeye başlar. Vücut sıcaklığındaki artış merkezi sinir sistemini ve kan dolaşımını etkiler. Vücut sıcaklığının 40°C’yi aşması durumunda ise beyinde, kalpte, böbreklerde ve kaslarda ciddi hasarlar oluşabilir ve bilinç kaybı ortaya çıkabilir. Sıcak çarpması olarak isimlendirilen bu durum tıbbi müdahale gerektiren ciddi bir rahatsızlıktır.\nKaynaklar:\n\nhttps://www.mayoclinic.org/diseases-conditions/heat-stroke/symptoms-causes/syc-20353581\nhttps://www.scientificamerican.com/article/heat-wave-health/\nhttps://www.weather.gov/ffc/heat2"
            }
        ]
    },
    {
        "id": "bazi-insanlar-neden-bronzlasamaz",
        "conversations": [
            {
                "from": "soru",
                "value": "Bazı İnsanlar Neden Bronzlaşamaz?"
            },
            {
                "from": "cevap",
                "value": "Cildimizde melanin adı verilen pigmentler bulunur. Bu pigmentler melanosit adı verilen hücreler tarafından üretilir ve cilde rengini verir. Ciltleri koyu renk olan insanların ciltlerindeki melanin miktarı, açık tenli insanlardakine göre daha fazladır.\nBronzlaşma ve güneş yanığı güneş ışınları nedeniyle ciltte meydana gelen değişimlerdir. Güneş’ten yayılan morötesi ışınların dalga boyuna göre ciltte meydana gelen farklı süreçler sonucu ortaya çıkarlar.\nMorötesi dalga boyundaki (UV) ışınlara maruz kalan melanosit hücreleri melanin pigmenti üretir. Melanin yeryüzüne ulaşan UVA (dalga boyu 315 nanometreden büyük olan morötesi ışınlar) ve UVB ışınları (dalga boyu 280-315 nanometre aralığında olan ışınlar) soğurarak cildi güneş ışığının zararlı etkilerinden korur. Melanin miktarındaki artış cildin renginin koyulaşmasına neden olur. UV ışınlar melanin pigmentinin yapısında da değişikliğe neden olabilir. Cilt renginde koyulaşmaya neden olan bu değişiklik güneş ışınlarına maruz kaldıktan sonraki birkaç saat içinde ortaya çıkar ve 3-5 gün boyunca devam eder. Melanin miktarındaki artış sonucu cildin renginde ortaya çıkan koyulaşma ise daha uzun süre kalıcıdır.\nGüneş yanığı ise cildin güneş ışınlarına (özellikle UVB ışınlarına) çok fazla maruz kalması sonucu ortaya çıkar. Güneş yanıklarında deriye yakın kan damarlarının hasar görmesi sonucu ciltte kızarıklıklar oluşur.\nBeyaz tenli insanların derisindeki melanin miktarı düşüktür ve güneş ışığı altında kaldıklarında çoğunlukla bronzlaşmak yerine ciltleri kızarır. Çünkü güneş ışığına maruz kalan bu tür ciltlerde melanosit hücreleri yeteri kadar melanin üretemez. Dolayısıyla beyaz tenli insanlar genellikle bronzlaşamaz, bunun yerine bu tür ciltlerde güneş yanığı oluşur."
            }
        ]
    },
    {
        "id": "yara-izleri-neden-kalicidir",
        "conversations": [
            {
                "from": "soru",
                "value": "Yara İzleri Neden Kalıcıdır?"
            },
            {
                "from": "cevap",
                "value": "Yaraların iyileşme sürecinin ilk aşamasında kanın pıhtılaşmasıyla kanama durur. Kan pıhtısının yüzeyi hava ile temas ettiğinde sertleşir ve yara kabuğu oluşur. Hasar gören dokuların onarılması için kolajen proteini üretilir. Başlangıçta iyileşen bölge şişkindir ve kırmızıdır. Rengi zamanla -yaklaşık iki yıl içinde- soluklaşır ve şişkinlik ortadan kalkar. Ancak iyileşen yara derinin diğer bölümleriyle karşılaştırıldığında genellikle farklı görünür. Özellikle derin yaraların izleri daha belirgindir.\nDerinin en üst katmanı olan epidermisin altında bulunan dermis tabakası da büyük oranda kolajen proteininden oluşur. Ancak yaranın onarılması için üretilen kolajenin yapısı deride bulunan kolajenin yapısından farklıdır. Kolajen ipliksi yapıda bir proteindir. Deride bulunan kolajen iplikçikleri düzensiz bir yapıda bir araya gelmiştir. Onarılan yaradaki kolajen iplikçikleri ise birbirlerine paralel şekilde yönlenmiştir.\nKolajen iplikçiklerinin üç boyutlu yapısı proteinin özelliklerini belirgin şekilde etkiler. Örneğin yara izleri morötesi dalga boyundaki güneş ışınlarına karşı hassastır."
            }
        ]
    },
    {
        "id": "cicekler-neden-guzel-kokar",
        "conversations": [
            {
                "from": "soru",
                "value": "Çiçekler Neden Güzel Kokar?"
            },
            {
                "from": "cevap",
                "value": "Bitkiler bu maddeleri çoğunlukla polen taşıyan canlıları kendilerine çekmek amacıyla salgılar. Çiçekli bitkilerde yumurta hücreleri tozlaşma sonucu taşınan polenlerdeki erkek üreme hücreleri tarafından döllendiği için, bu süreç çiçekli bitkiler için çok önemlidir. Bitkiler ayrıca hastalıklardan korunmak ve kendilerine zarar veren canlıları uzaklaştırmak amacıyla da koku yayabilir.\nBir çiçeğin kokusu farklı kimyasal bileşiklerden kaynaklanabilir. Örneğin bazı orkide ve gül türlerinde farklı 100 koku veren kimyasal bileşikler bulunur. Bazı bitkilerde kokulu maddeler özelleşmiş salgı dokuları tarafından üretilir. Bazı bitkilerde ise çiçeğin farklı bölümlerinde (örneğin taçyapraklarda) bulunan belli hücreler tarafından salgılanır. Koku veren kimyasal bileşiklerin üretildiği bu yapılar osmofor olarak isimlendirilir."
            }
        ]
    },
    {
        "id": "delta-kanat-tasarimi-savas-ucaklarinda-sikca-kullanilirken-neden-yolcu-ucaklarinda-tercih",
        "conversations": [
            {
                "from": "soru",
                "value": "Delta Kanat Tasarımı Savaş Uçaklarında Sıkça Kullanılırken Neden Yolcu Uçaklarında Tercih Edilmiyor?"
            },
            {
                "from": "cevap",
                "value": "Düz kanatlar düşük hızda yüksek kaldırma kuvveti oluşturması açısından avantajlıdır. Ancak bu kanatlar yüksek hızda hareket eden uçaklar için uygun değildir. Düz kanatlarda havanın akış yönü kanada dik olduğundan havanın oluşturduğu sürtünme kuvveti yüksektir.\nGünümüzde yüksek hızda hareket eden uçaklarda çoğunlukla geriye doğru eğimli kanatlar kullanılıyor. Bu kanat tasarımında oluşan hava sürtünmesi düşüktür. Bu da uçakların daha yüksek hızlarda hareket etmesine imkân verir. Ancak geriye doğru eğimli kanatları olan uçaklarda düşük hızlarda uçuş dengeli değildir. Bu tasarımda kanadın geriye doğru ne kadar yatık olduğu uçağın özelliklerini belirgin şekilde etkiler. Ticari yolcu uçaklarında kanat eğimi dengelidir. Bu sayede hem hava sürtünmesi düşüktür hem de düşük hızlarda uçuş dengelidir. Geriye doğru belirgin şekilde eğimli olan kanatlar çoğunlukla savaş uçaklarında kullanılır. Bu kanat tasarımında düşük hızlarda uçuş dengeli olmadığından, savaş uçakları havalanırken ve alçalırken yüksek hızda hareket eder.\nDelta kanat tasarımı aslında geriye doğru eğimli kanat tasarımının gelişmiş şekli olarak kabul edilebilir. Yukarıdan bakıldığında kanatlar uçağın arka bölümünde bir üçgen şeklinde görülür. Çoğunlukla sesten hızlı hareket eden hava araçlarında, örneğin savaş uçaklarında tercih edilir. Ses hızı aşıldığında oluşan şok dalgası kanatlara etki eden sürtünme kuvvetinin belirgin şekilde artmasına neden olur. Delta kanatların çoğunlukla sesten hızlı hareket edebilen uçaklarda tercih edilmesinin sebebi, uçak ses hızında iken oluşan ses duvarı nedeniyle hava sürtünmesindeki artıştan daha az etkilenmeleridir. Delta kanat, bugüne kadar ticari olarak hizmet vermiş iki yolcu uçağında (Concorde ve Tupolev Tu-144) kullanılmıştır. Ancak günümüzde hizmette olan süpersonik yani sesten hızlı hareket eden bir yolcu uçağı yok."
            }
        ]
    },
    {
        "id": "hangi-yuzme-stili-daha-hizli",
        "conversations": [
            {
                "from": "soru",
                "value": "Hangi Yüzme Şekli Daha Hızlı?"
            },
            {
                "from": "cevap",
                "value": "Olimpiyatlardaki rekorları ve madalyaları ile yakından tanıdığımız Michael Phelps’in onu diğer yüzücülerden ayıran bir özelliği var. Sualtı kameralarıyla Phelps’i izlerseniz, yarışlara başlarken ve dönüşlerde suyun altında uzun süre bir yunus gibi hareket ettiğini görebilirsiniz. \n2003 yılından beri yunusların ve diğer deniz memelilerinin suyun içindeki hareketlerini inceleyen George Washington Üniversitesi’nden Rajat Mittal’a göre, yunus vuruşu (dolphin kick) olarak bilinen bu hareket yüzücülerin diğer yüzme stillerine göre suyun içinde çok daha hızlı ilerlemesine imkân sağlıyor.\n\nYunus vuruşu, isminden de anlaşılabileceği gibi, yunusların ve diğer deniz memelilerinin sualtındaki hareketlerinden uyarlanmış bir yüzme stili.\n\nBu hareket sırasında vücut sualtında bir dalga gibi hareket eder. Vücutlarının oluşturduğu dalganın yüksekliği ve bu hareketi yapma sıklığı yüzücülerin hızını etkileyen faktörlerdendir. \n\nBu yüzme stili suyun yüzeyine çıkmadan tamamen suyun altında gerçekleştirildiğinde yüzücülere hız ve enerji verimliliği açısından büyük avantajlar sağlıyor. Çünkü yüzücüler kulaç atarken ya da ayak vuruşu sırasında suyu iterek ileri doğru hareket eder. Dolayısıyla bu hareketler tamamen suyun altında gerçekleştirildiğinde daha fazla itiş gücü oluşturur. Ayrıca yüzücüler yüzeye yakın hareket ettiklerinde suyun yüzeyinde dalga oluştururlar. Dalga oluşması için gerekli enerjinin kaynağı ise yüzücünün kendisidir. Yani yüzücü suyu iterken harcadığı enerjinin bir kısmını itiş gücü değil yüzey dalgası oluşturmak için kullanır.\nYunus vuruşu, yüzücülerin özellikle yarışların başlangıcında ve dönüşlerde kazandıkları momentumu uzun süre korumalarını sağlasa da Uluslararası Yüzme Federasyonu (FINA) tarafından yüzücülerin sualtında 15 metreden daha fazla yüzmelerine izin verilmiyor."
            }
        ]
    },
    {
        "id": "okyanus-derinliklerindeki-guclu-akintilar-nasil-olusur",
        "conversations": [
            {
                "from": "soru",
                "value": "Okyanus Derinliklerindeki Güçlü Akıntılar Nasıl Oluşur?"
            },
            {
                "from": "cevap",
                "value": "Dünya’nın dönüşü ve güçlü mevsimsel rüzgârlar nedeniyle ortaya çıkan yüzey akıntıları derin bölgelerden yüzeye çıkan, soğuk ve besince zengin akıntılardır.\nDerin su akıntıları ise yoğunluk farkı ve kütleçekimi nedeniyle okyanus tabanında gerçekleşen su hareketleridir.\nKutup bölgelerine ulaşan okyanus suları soğuyarak donar ve böylece daha yoğun hale gelir. Suyun sıcaklık ve tuzluluk oranının değişmesi, yoğunluk farkına neden olur. Okyanus tabanına doğru hareket eden daha yoğun suyun yerini daha düşük enlemlerden gelen sular doldurur. Bu suların da soğuyarak derinlere hareket etmesi sonucu, küresel bir su akıntısı süreci işlemeye başlar.\nKuzey Atlantik’te oluşan derin su akıntısı güneye doğru hareket ederek Antarktika’yı dolaşır. Daha sonra iki kola ayrılarak Hint ve Pasifik havzasına ulaşır. Ekvator’a yaklaştıkça ısınan su yüzeye doğru hareket eder ve farklı yönlerden gelen iki akıntı, Güney Atlantik Okyanusu’nda tekrar birleşerek Kuzey Atlantik Okyanusu’na geri döner. Güneyden gelen, nispeten daha sıcak Kuzey Atlantik akıntısı Batı Avrupa’nın ikliminin daha ılıman olmasına neden oluyor."
            }
        ]
    },
    {
        "id": "kedilerin-gozleri-neden-karanlikta-parlar",
        "conversations": [
            {
                "from": "soru",
                "value": "Kedilerin Gözleri Neden Karanlıkta Parlar?"
            },
            {
                "from": "cevap",
                "value": "Göze gelen ışık mercek tarafından gözün arkasındaki, üzerinde ışığı algılayan sinir hücreleri olan retinaya odaklanır. Tapetum lucidum tabakası ışığı bir ayna gibi yansıtarak, ışığın sinir hücreleri tarafından algılanabilmesi için ikinci bir imkân sağlar. Bu durum özellikle geceleri görüşü iyileştirir. İnsanların gözünde bu katman yoktur.\nKedilerin ve tapetum lucidum tabakasına sahip diğer hayvanların gözlerinin geceleri parlamasının nedeni, flaşlı fotoğraflarda bazı insanların gözlerinin kırmızı görünmesine sebep olan mekanizmayla benzerdir. Işık yoğunluğunun düşük olduğu koşullarda, gözün içine daha fazla ışık girebilmesi için gözbebekleri büyür. Bu nedenle gözün arkasındaki tapetum lucidum tabakasından yansıyan ışık geceleri daha kolay fark edilir ve parlama olarak algılanır."
            }
        ]
    },
    {
        "id": "bazi-meyveler-nasil-toplandiktan-sonra-olgunlasmaya-devam-edebiliyor",
        "conversations": [
            {
                "from": "soru",
                "value": "Bazı Meyveler Nasıl Toplandıktan Sonra Olgunlaşmaya Devam Edebiliyor?"
            },
            {
                "from": "cevap",
                "value": "Olgunlaşma sürecinde meyvenin dokusunda, kokusunda, tadında ve yapısındaki şeker miktarında değişimler meydana gelir. Bu süreçte hücre duvarı parçalanır, nişasta olarak depolanan karbonhidratlar daha basit ve suda çözünebilen şeker türlerine (örneğin früktoz) dönüşür.\nMeyveler olgunlaşma süreçlerindeki geçirdikleri değişimlere göre, toplandıktan sonra olgunlaşmaya devam eden (klimakterik) ve toplandıktan sonra olgunlaşmaya devam etmeyen (klimakterik olmayan) meyveler olarak iki gruba ayrılır.\nFizyolojik olarak olgunlaşan meyvelerde solunum hızı yüksektir ve doku yaşlanmaya başladıkça solunum hızı yavaş yavaş azalır. Solunum, fizyolojik olarak olgunluğa ulaşan meyvelerdeki kompleks moleküllerin daha basit moleküllere dönüşmesini ve bu süreçte gerçekleşen biyokimyasal tepkimeler için gerekli olan enerjinin üretilmesini sağlar.\nKlimakterik olmayan meyvelerde (örneğin üzüm, çilek) koparıldıktan sonra solunum hızı azalır ve olgunlaşma durur. Klimakterik meyvelerin (örneğin muz, elma) olgunlaşma sürecinde ise etilen hormonu etkilidir. Bu tür meyvelerin olgunlaşma sürecinde etilen seviyesinde ve solunum hızında ani bir artış olur, bu süreç meyve koparıldıktan sonra da devam edebilir. Çünkü meyve ana bitkiden su ve besin sağlayamamasına rağmen metabolik olarak halen aktiftir. Bu nedenle meyve koparıldıktan sonra da solunum ve olgunlaşma devam eder."
            }
        ]
    },
    {
        "id": "gok-gurultusu-neden-olusur",
        "conversations": [
            {
                "from": "soru",
                "value": "Gök Gürültüsü Neden Oluşur?"
            },
            {
                "from": "cevap",
                "value": "Yıldırımlar esnasında yıldırım hattının etrafındaki havanın sıcaklığı 30.000°C’ye ulaşabilir. Bu değer Güneş’in yüzey sıcaklığının yaklaşık beş katına eşittir. Ancak yüksek sıcaklıktaki iyonlaşmış haldeki havanın oluşturduğu bu hat hayli dardır (1-4 cm) ve mikrosaniye ölçeğinde etkilidir. Yıldırımların fotoğraflanmasıyla yapılan ölçümlerde yük aktarım hattının genişliğinin 10 cm’ye, yıldırım çarpan kayaçların kristal yapısında oluşan değişimlerin analizine dayanan ölçümlerde ise 5 cm’ye ulaşabileceği belirlenmiştir. \nIsınan havanın basıncı normal atmosfer basıncının 10-100 katına çıkabilir ve hava ani bir şekilde genleşir. Bu durum yıldırım hattı boyunca havada -sonik patlamalar sırasında olduğu gibi- şok dalgalarının oluşmasına neden olur. Gök gürültüleri sırasında duyduğumuz patlamaya benzer sesler bu durumdan kaynaklanır.\nGök gürültüsü, yıldırımın oluşma şekline ve konumuna bağlı olarak ani ve şiddetli bir çatlama sesi ya da daha alçak sesli ve uzun süreli gümbürtüler şeklinde duyulabilir.\nYıldırım olmaksızın gök gürültüsünün ortaya çıkması mümkün değildir. Ancak yıldırımların oluşması için her zaman fırtına bulutlarına ihtiyaç yoktur. Yıldırımlar volkanik patlamalar ve büyük orman yangınları sırasında da gözlenebilir."
            }
        ]
    },
    {
        "id": "bir-saldirida-kimyasal-silah-kullanilip-kullanilmadigi-nasil-anlasiliyor",
        "conversations": [
            {
                "from": "soru",
                "value": "Bir Saldırıda Kimyasal Silah Kullanılıp Kullanılmadığı Nasıl Anlaşılıyor?"
            },
            {
                "from": "cevap",
                "value": "Bir saldırıda kimyasal silah kullanılıp kullanılmadığını belirlemek isteyen araştırmacılar zamanla yarışmak zorunda. Kimyasal maddelerin pek çoğu kısa sürede parçalandığı için çevresel örneklerde bulunabilecek kimyasal silah etken maddesinin birkaç saat içinde belirlenmesi gerekiyor. Bu maddeler parçalandıktan sonra oluşan bozunma ürünleri birkaç gün gibi nispeten daha uzun bir süre analiz yapma imkânı sağlıyor.\nBiyolojik örneklerde ise etken maddenin kendisinin ya da bozunma ürünlerinin kalıntıları ile bu maddelerin özellikle kandaki proteinlerle bağlanarak oluşturduğu belirli yapılar inceleniyor. Örneğin kasların kontrol edilmesinde kilit rolü olan asetilkolinesteraz enzimine bağlanarak sinir sistemini etkileyen sarin gazının kanda bağlandığı farklı proteinler incelenerek, birkaç hafta sonra bile kimyasal saldırının izlerine bulmak mümkün oluyor."
            }
        ]
    },
    {
        "id": "neden-bazi-insanlarin-gamzesi-var",
        "conversations": [
            {
                "from": "soru",
                "value": "Neden Bazı İnsanların Gamzesi Var?"
            },
            {
                "from": "cevap",
                "value": "Yanaklardaki gamzeler özellikle gülümsediğimiz zaman ortaya çıkarken, çenedeki gamzelerin görünmesi yüz hareketlerine bağlı değil. Çenedeki ve yanaklardaki gamzelerin oluşma nedenleri ise birbirinden farklı.\nYüzde bulunan kaslar mimiklerin ve yüz ifadelerinin oluşmasını sağlar. Zygomaticus major kası gülümseme sırasında ağız kenarlarının yanlara ve yukarı doğru çekilmesinden sorumludur. Yanaklardaki gamzelerin oluşma nedeninin bu kasla ilişkili olduğu düşünülüyor. Bazı araştırmalar gamzesi olan kişilerde zygomaticus major kasının ikili bir yapıya sahip olduğunu gösteriyor. Kas yapısı böyle olan kişilerde zygomaticus major kası bağlı olduğu elmacık kemiğinden tek bir yapı halinde çıkıyor. Daha sonra ikiye ayrılıyor ve ağız kenarına bağlanıyor. Araştırmalar gamzesi olan kişilerde ikili zygomaticus major kasının alt taraftaki demetinin yanak derisinin dermis tabakasına bağlı olduğunu gösteriyor.\nDiğer bir görüşe göre gamzelerin ortaya çıkma nedeni zygomaticus major kasının, gamzeli olmayan kişilerdekine göre daha kısa olması. Bu durumun embriyonun gelişme döneminde kas dokularının oluşumu sırasındaki bir problemden kaynaklandığı düşünülüyor.\nÇenedeki gamzeler ise embriyonun gelişim döneminde çene kemiğinin ve çene etrafındaki kasların sağ ve sol bölümlerinin düzgün şekilde birleşmemesinden kaynaklanıyor.\nGamzesi olan kişilerin çocuklarının da gamzeli olma olasılığı yüksek. Bu nedenle gamzenin genetik bir özellik olduğu düşünülüyor. Ancak bu özelliğin ortaya çıkmasının tek bir gen tarafından kontrol edilip edilmediği tam olarak bilinmiyor."
            }
        ]
    },
    {
        "id": "eklemlerdeki-agrilarin-yagmur-habercisi-oldugu-inanisi-dogru-mu",
        "conversations": [
            {
                "from": "soru",
                "value": "Eklemlerdeki Ağrıların Yağmur Habercisi Olduğu İnanışı Doğru mu?"
            },
            {
                "from": "cevap",
                "value": "Hava koşulları geniş kapsamlı bir kavram ve hava koşullarının eklem ağrıları üzerindeki etkileri incelenirken sıcaklık, nem, hava basıncı gibi farklı faktörlerin dikkate alınması gerekiyor. Yapılan araştırmalar bu faktörlerden özellikle hava basıncının eklem ağrılarını tetikleyebileceğini gösteriyor. Çünkü hava basıncı eklemlerin şeklini etkileyebiliyor. Eklem sıvısının eklem içinde oluşturduğu basınç normalde atmosfer basıncından düşüktür. Bu nedenle hava basıncındaki değişimler eklemlerin fiziksel yapısını değiştirebilir.\nSonuçları The American Journal of Medicine dergisinde yayımlanan araştırmada, hava basıncındaki artışın eklem iltihabı hastalarının ağrılarının şiddetini artırdığı belirlendi. Aynı araştırma ortam sıcaklığındaki azalmanın da ağrı şiddetini artırdığını gösteriyor. Sıcaklığın ağrılar üzerindeki etkisinin, eklem sıvısının yoğunluğunu değiştirmesiyle ilişkili olduğu düşünülüyor. Farklı bir araştırmada ise havadaki nem oranındaki artışın özellikle soğuk havalarda eklemlerdeki ağrıyı ve sertliği artırdığı belirlendi.\nAncak şu ana kadar yapılan araştırmalarda hava koşulları ile eklem ağrıları arasında tutarlı bir ilişki kurulabilmiş değil. Çünkü örneğin hava basıncındaki azalmanın eklem ağrılarını artırdığını gösteren araştırmalar da var. Sonuçlar arasındaki uyumsuzluğun nedeni eklemlerdeki ağrıların farklı sebeplerden kaynaklanabilmesi ve hava koşullarını belirleyen faktörlerin eklemler üzerinde birbirine zıt etkileri olması olabilir."
            }
        ]
    },
    {
        "id": "bir-insanin-kan-grubu-degisebilir-mi",
        "conversations": [
            {
                "from": "soru",
                "value": "Bir İnsanın Kan Grubu Değişebilir mi?"
            },
            {
                "from": "cevap",
                "value": "Kan hücrelerinin büyük kısmı bazı kemiklerin içindeki boşluklarda bulunan ve süngerimsi bir yapıya sahip olan kemik iliği tarafından üretilir. Kemik iliği nakli bazı kan ve kemik hastalıkları ile bazı kanser türlerinin tedavisinde kullanılan bir yöntemdir. Bir insanın kan grubu kemik iliği nakli sonrası değişebilir.\nKemik iliği naklinde hastaya önce yüksek dozda kemoterapi ya da radyasyon verilerek kendi kemik iliğinin işlevini kaybetmesi sağlanır ve hastalıklı kan hücreleri yok edilir. Daha sonra vericiden alınan kemik iliği kök hücreleri hastaya nakledilir. Kan hücreleri nakilden sonra vericiden gelen kemik iliği tarafından üretildiği için hastanın kan grubu birkaç hafta içinde vericinin kan grubuna döner.\nKemik iliği nakli için hasta ile verici arasında doku uyumu olması çok önemlidir. Bunun için kan gruplarının değil, beyaz kan hücrelerinin yüzeyinde bulunan antijenlerin (HLA) uyumlu olup olmadığına bakılır.\nİlik naklinin yanı sıra çok nadir de olsa bazı hastalıklar kan grubunun değişmesine neden olabilir. Ayrıca sonuçları 2015 yılında Journal of the American Chemical Society dergisinde yayımlanan bir araştırmada bilim insanları kırmızı kan hücrelerinin yüzeyindeki A ve B antijenlerini uzaklaştıran bir enzim keşfetti. Bu gelişme gelecekte kan grubunun yapay olarak değiştirilebileceği anlamına gelebilir."
            }
        ]
    },
    {
        "id": "evren-genisliyorsa-neden-gokadalarin-carpisabilecegi-ongoruluyor",
        "conversations": [
            {
                "from": "soru",
                "value": "Evren Genişliyorsa Neden Gökadaların Çarpışabileceği Öngörülüyor?"
            },
            {
                "from": "cevap",
                "value": "1920’li yıllarda Edwin Hubble birçok gökadanın bizden uzaklaştığını gözlemlediğinde evrenin genişlediğine dair ilk keşiflerin öncülüğünü de yapmıştı. Andromeda ise bu durumun bir istisnası. Çünkü saatte 400.000 km hızla Samanyolu Gökadası’na doğru hareket ediyor. Ancak Hubble Uzay Teleskobu kullanılarak hassas ölçümler yapılıncaya kadar üzerimize doğru mu geldiğini yoksa bizi belli bir açıyla sıyırıp geçeceğini mi söylemek mümkün olmamıştı. Son araştırmalara göre iki gökada 4 milyar yıl sonra devasa bir çarpışma yaşayabilir.\nEvrendeki olaylar farklı kuvvetler arasındaki mücadeleye göre şekilleniyor. Karanlık enerjinin evrendeki genişlemenin hızlanmasının nedeni olduğu düşünülüyor. Kütleçekim kuvveti ise gökadaları bir arada tutan kuvvet. Gökada kümeleri gibi büyük ölçekte ise gökadalar birbirinden hızlanarak uzaklaşıyor. Ancak evrenin daha yoğun bölgelerinde kütleçekimi etkisi belirgin olmaya başlıyor. Ayrıca iki gökada arasındaki mesafe yeterince küçükse gökadalar arasındaki karşılıklı kütleçekim kuvveti nedeniyle gökadalar birbirlerine doğru hareket ediyor. Bir anlamda Andromeda Gökadası’nın Samanyolu’nun üzerine “düştüğünü” söyleyebiliriz.\nAncak görünen maddenin oluşturduğu kütleçekim kuvveti gökadaları bir arada tutmak için yeterli değil. Bilim insanları, gökadalara ilave kütle dolayısıyla kütleçekim kuvveti kazandıran karanlık madde sayesinde gökadaların ve gökada kümelerinin bir arada kaldığını düşünüyor.\nEvrenin bugünkünden daha yoğun olduğu erken dönemlerinde mücadelenin hem küçük hem de büyük ölçekteki kazananı kütleçekim kuvvetiydi ve gaz bulutlarının yoğunlaşarak yıldızları, gökadaları oluşturmasını sağladı. Eğer madde miktarı daha fazla olsaydı evren kendi içine çökebilirdi. Evren genişlemeye devam ettikçe artan hacmi nedeniyle yoğunluğu azaldı ve karanlık enerjinin etkisi daha belirgin olmaya başladı. Büyük Patlama’dan yaklaşık 6 milyar yıl sonra ise genişleme hızlanmaya başladı."
            }
        ]
    },
    {
        "id": "neden-merak-ederiz",
        "conversations": [
            {
                "from": "soru",
                "value": "Neden Merak Ederiz?"
            },
            {
                "from": "cevap",
                "value": "Bu sesli yayına Bilim Genç Spotify, Google Podcasts, Apple Podcasts ve YouTube kanalları üzerinden de ulaşabilirsiniz.\nNeden meraklı olduğumuzu açıklamak için ileri sürülen bir görüşe göre, yeni ve karmaşık şeyler beyinde belirsizlik hissine neden oluyor. Merak ise canlıların kendilerini hoşnutsuz hissetmesine neden olan bu histen kurtulmayı sağlıyor. Yeni ve karmaşık şeyler hakkında daha fazla bilgi edinmek, bunların sebep olduğu hoşnutsuzluğu azaltıyor. Bu kuramın en büyük eksiği, insanların yeni ve karmaşık şeylerle karşılaşmadıkları zaman da meraklanmalarını açıklayamaması. Örneğin canı sıkılan birinin kendisini eğlendirecek ilginç şeyler bulmaya çalışması bu kuram ile açıklanamıyor.\nMerak duyusunun nedenini açıklamak için öne sürülen başka bir kuram “en uygun uyarılma” modeli olarak adlandırılıyor. Bu kurama göre beyin her zaman en uygun uyarılma düzeyinde olmaya çalışır. Yeteri kadar uyarılma olmadığı durumlarda ise yeni şeyler öğrenerek uyarılma düzeyini artırır. Bu kuram daha önce bahsedilen kuramın açıklayamadığı durumları -canı sıkılan insanların yeni şeyler öğrenmeye çalışmasını- başarı ile açıklıyor. Fakat eğer beyin en uygun uyarılma düzeyinde bulunmaya çalışıyorsa, bu duruma ulaştıktan sonra neden yeni şeyler öğrenerek en uygun düzeyden uzaklaşsın? Kuram bu soruya cevap veremiyor.\nMerak ile ilgili öne sürülen üçüncü kuram ise meraklı olmanın nedeninin, merak sonucu yapılan hareketlerin beyin tarafından ödül olarak algılanması olduğunu söylüyor. Bu düşünceye göre yeni bilgiler öğrenmeye çalışmak dopamin salgılanmasına neden oluyor. Beyin tarafından ödül olarak algılanan bu madde insanların kendilerini daha iyi hissetmesine neden oluyor."
            }
        ]
    },
    {
        "id": "bazen-sarkilar-zihnimizde-neden-surekli-tekrar-eder",
        "conversations": [
            {
                "from": "soru",
                "value": "Bazen Şarkılar Zihnimizde Neden Sürekli Tekrar Eder?"
            },
            {
                "from": "cevap",
                "value": "Dinlenen bir melodinin daha sonra zihinde canlandırılabilmesi insanlara has bir yetenek. Ancak istemsiz olarak da ortaya çıkabilen bu durum zaman zaman rahatsız edici olabiliyor. İnsanların neredeyse tamamının haftada en az bir kere yaşadığı bu durumun nedeni hakkında ise yeterli bilimsel bir açıklama yok.\n\nBir melodi duyduğumuzda beynin işitmeden sorumlu bölgesi etkinleşir. Melodiyi zihnimizde canlandırdığımızda da, işitsel bir dış uyarıcı olmamasına rağmen, beynin aynı bölgesi etkinleşir. Ayrıca araştırmalar içine sessiz bir bölüm yerleştirilen şarkı dinletilen katılımcıların beyinlerinde, işitmeden sorumlu bölgenin şarkı ara verdiğinde de etkin olduğunu gösteriyor. Yani beynimiz şarkıyı duymaya devam ediyormuşuz gibi davranıyor. Bu nedenle beyinde işitsel verilerin değerlendirildiği bölge ile bellek, özellikle de kısa süreli bellek arasında bir bağlantı olduğu düşünülüyor. Kısa süreli bellek, duyu organlarından gelen bilgilerin beyinde kısa süreli olarak depolandığı bölümdür. Kısa süreli bellekten sonra bilgiler unutulabilir ya da uzun süreli belleği oluşturabilir. Aklımıza takılan şarkıların kısa süreli bellekte depolanan diğer bilgilere göre daha fazla kaldığı düşünülüyor. Genellikle yakın zamanda dinlediğimiz şarkıların kısa bir bölümünün aklımıza takılması ise bu görüşü destekliyor."
            }
        ]
    },
    {
        "id": "gozbebeklerimiz-neden-buyur",
        "conversations": [
            {
                "from": "soru",
                "value": "Göz Bebeklerimiz Neden Büyür?"
            },
            {
                "from": "cevap",
                "value": "Kaza ya da yaşamı tehlikeye sokan bir olay sonrası ilk yardım uygulamalarında da göze ışık tutularak hastanın durumu kontrol edilir. Göz bebeklerinin büyüklüğü iç kanamaya işaret ederken, göz bebeklerinin ışığa tepki vermemesi beyin korteksinin çalışmadığının göstergesidir. Nabız durduğu halde göz bebeklerinin küçülmesi ise beyne oksijen iletiminin kısa bir süre önce kesildiğini, dolayısıyla hastayı kalp masajı ile hayata döndürmenin mümkün olduğunu gösterir. Ancak göz bebeklerinin büyüyüp küçülmesinin tek nedeni ışık değildir.\nHeyecanlandığımızda, bir meseleye ya da bir nesneye odaklandığımızda göz bebeklerimiz büyür. Göz bebeklerinin büyümesine yol açan diğer durumlar da temelde heyecan ve odaklanmadan kaynaklıdır. Örneğin sevdiğimiz ya da âşık olduğumuz birine bakarken de göz bebeklerimiz büyür. Diğer yandan nefret ettiğimiz birine bakarken de göz bebeklerimiz aynı şekilde tepki verir. Konu ile ilgili yapılan çalışmalarda deneklere ilgi çekici resimler gösterildiğinde göz bebeklerinin büyüdüğü görülmüştür. Bu deneylerin ilginç bir sonucu da kadınların göz bebeklerinin erkeklere oranla daha fazla büyümesi. Bu durum, kadınların duyguları daha yoğun yaşadığının ve dikkatlerini bir noktada toplamak için daha fazla enerji harcadığının göstergesi olabilir.\nBüyük göz bebeklerinin kişiyi daha çekici gösterdiği de bir araştırmaya konu oldu. 1965’te psikiyatr Dr. Eckhardt Hess bir grup erkek deneğe bir faktör hariç birbirinin aynı olan kadın portre fotoğrafları gösterdi. Deneydeki değişken, kadınların göz bebeklerinin büyüklüğüydü. Denekler kendilerine gösterilen iki fotoğrafın tıpatıp aynı olduğunu belirtmelerine rağmen, hangisinin daha çekici olduğu özellikle sorulduğunda göz bebekleri büyük olan kadının fotoğrafını seçiyorlardı. Yukarıda sözü edilen çalışma ile büyük göz bebeklerinin insanı daha çekici gösterdiği araştırmanın sonuçları birlikte değerlendirilirse, karşınızda size ilgiyle baktığı için göz bebekleri büyüyen birinden etkilenmeniz olası görünüyor.\nYeniden Dr. Hess’in çalışmasına dönecek olursak, büyük göz bebeklerinin kişiyi daha çekici kıldığı bilimsel olarak tespit edilmeden uzun zaman önce, Orta Çağ’da kadınlar belladona (güzelavrat otu) kullanarak göz bebeklerinin büyük görünmesini sağlıyordu. Bitkinin, göz bebeklerinin büyümesine neden olan atropin etken maddesinin yanı sıra görmeyi olumsuz etkileyen toksin maddeleri de içermesi bu alışkanlığın zamanla terk edilmesine yol açmış olabilir."
            }
        ]
    },
    {
        "id": "neden-bazen-uyurken-dusuyormus-gibi-hissederiz",
        "conversations": [
            {
                "from": "soru",
                "value": "Neden Bazen Uyurken Düşüyormuş Gibi Hissederiz?"
            },
            {
                "from": "cevap",
                "value": "Uykuya daldığınız sırada düşme hissiyle sarsılarak uyandığınız olmuştur. Bu yaygın olarak karşılaşılan bir durum ve insanların yaklaşık %70’i uykularında düşüyormuş hissini zaman zaman yaşıyor. Ancak bu duruma neyin sebep olduğu tam olarak bilinmiyor.\nUykuya dalarken yaşadığımız düşme hissine istemsiz kas hareketleri neden oluyor. Örneğin hıçkırık da istemsiz bir kas hareketi. Uykuya dalma sürecinde neden kasların istemsiz olarak kasıldığıyla ilgili farklı görüşler var.\nUyku sırasında vücudumuzun işlevlerinde bazı değişimler oluyor. Uykunun farklı evreleri var ve bu evrelerde vücut işlevlerinde ortaya çıkan değişimler de birbirinden farklı. Örneğin uyku ile uyanıklık arasında kolayca geçiş yapılan birinci evrede gözler yavaş hareket eder ve kasların etkinliği azalır. Düşme hissi uykunun bu evresinde ortaya çıkıyor. Düşme hissinin uyanıklık ve uyku durumları arasındaki geçiş sırasında kol ve bacak kaslarındaki sinir hücrelerinin doğru şekilde çalışmamasından kaynaklandığı düşünülüyor.\nDiğer bir görüş ise bu durumun basit bir koruyucu refleks olduğu. Bu görüşe göre uykuya geçiş sırasında beyin, kas etkinliğindeki azalmayı ve kasların gevşemesini vücudun gerçekten düştüğü şeklinde algılıyor. Vücudun kendini koruyabilmesi için kaslara kasılma mesajı gönderiyor.\nUyku sırasında yaşadığımız düşme hissi normal bir durum olsa da aşırı kafein tüketimi, stres ve uykusuzluk bu hissi daha sık yaşamamıza neden olabiliyor.\nKaynaklar:\n\nAskenasy, J.J.M., \"Sleep disturbances in Parkinsonism\", Journal of Neural Transmission, Cilt 110, s. 125–150, 2003.\n\nSathe, H. ve ark., \"Hypnic jerks possibly induced by escitalopram\", Journal of Neurosciences in Rural Practice, Cilt 6, Sayı 3, s. 423–424, 2015.\n\n\nhttps://www.ninds.nih.gov/health-information/patient-caregiver-education/brain-basics-understanding-sleep\n\nhttps://www.sleepfoundation.org/parasomnias/hypnic-jerks"
            }
        ]
    },
    {
        "id": "neden-gunduzleri-pencere-camlarina-disaridan-bakildiginda-icerisi-zor-gorulur",
        "conversations": [
            {
                "from": "soru",
                "value": "Neden Gündüzleri Pencere Camlarına Dışarıdan Bakıldığında İçerisi Zor Görülür?"
            },
            {
                "from": "cevap",
                "value": "Pencere camına çarpan güneş ışığı büyük oranda içeriye girdiği için, gün içinde bulunduğumuz kapalı ortamlar genellikle dışarıdan gelen güneş ışığı sayesinde aydınlanır. Bir cismi görebilmemiz için o cisimden gelen ya da yansıyan ışığın gözümüze ulaşması gerekir. Dolayısıyla dışarıdan bakıldığında içerideki bir cismin görülebilmesi için de o cisimden yansıyan ışık gözümüze ulaşabilmelidir.\nGüneş çok güçlü bir ışık kaynağıdır. Bu nedenle gündüz dışarıdaki ışık yoğunluğu camın iç kısmındaki ışık yoğunluğundan çok daha yüksektir. Dolayısıyla camın yüzeyinden yansıyan güneş ışınlarının miktarı, camın iç kısmındaki cisimlerden yansıyan ışık miktarından fazladır. Bu durum içerideki cisimlerin gündüzleri pencere camlarının dışından görülmesini zorlaştırır.\nDışarıdaki bir cisme çarpan güneş ışınlarının büyük bölümü camdan geçerek içeriye ulaşırken çok küçük bir kısmı camın yüzeyinden geri yansır. Gün içinde dışarıdaki ışık yoğunluğu fazla olduğundan, dışarıdaki bir cisimden yansıyan ışık miktarı da fazladır. Bu da dışarıdaki cisimlerin camın iç kısmından görülmesini kolaylaştırır."
            }
        ]
    },
    {
        "id": "plastikler-sogutulduklarinda-neden-daha-kirilgan-olur",
        "conversations": [
            {
                "from": "soru",
                "value": "Plastikler Soğutulduklarında Neden Daha Kırılgan Olur?"
            },
            {
                "from": "cevap",
                "value": "Plastik malzemeler bir çeşit polimerdir ve bu özelliklerini birbiri içine geçmiş haldeki zincir benzeri uzun moleküllerine borçludurlar. Polimer zincirleri birbirleri içinde rahatça hareket edebildikleri için üzerlerine bir gerilim uygulandığında herhangi bir deformasyona uğramadan eski hallerine dönebilir. Ancak polimer malzemeler soğutuldukları zaman kalıcı deformasyona karşı dirençlerini kaybeder ve daha kırılgan olur. Örneğin plastik kovalar kış aylarında yaz aylarına göre daha kolay kırılır.\nPolimerlerde atomların düzenli bir yapıda bulunmadığı amorf bölgeler ve atomların düzenli kristal yapıda bulunduğu bölgeler bulunabilir. Belli bir sıcaklığın altında polimerlerin yapısındaki amorf bölgeler camsı halde bulunurken, bu sıcaklığın üstünde kauçuğa benzer şekilde davranır. Bu sıcaklığa camsı geçiş sıcaklığı denir. Bu sıcaklığının altında polimerlerin camsı davranış göstermesinin nedeni yapılarındaki zincirlerin daha yavaş hareket etmesidir. Yüksek sıcaklıklarda ise sahip oldukları kinetik enerji arttığından polimer zincirleri daha kolay hareket edebilir. Daha düşük sıcaklıklarda ise hareketleri yavaşlar.\nPolimerlerin yalnızca amorf kısımları camsı geçiş sıcaklığında böyle bir değişime uğrarken kristal yapılı bölgelerde böyle bir değişim yaşanmaz. Polimerlerin yapısındaki amorf bölgeler bu sıcaklığın üstünde kauçuk gibi esneyebilirken, bu sıcaklığın altında cama benzer şekilde daha kırılgan olur. Bu nedenle camsı geçiş sıcaklığının altındaki koşullarda polimerler daha sert ve kırılgan olur."
            }
        ]
    },
    {
        "id": "vucudumuz-distan-simetrikken-neden-ic-organlarimizin-sekli-ve-yeri-simetrik-degildir",
        "conversations": [
            {
                "from": "soru",
                "value": "Vücudumuz Dıştan Simetrikken Neden İç Organlarımızın Şekli ve Yeri Simetrik Değildir?"
            },
            {
                "from": "cevap",
                "value": "Araştırmalar omurgalı canlılarda, örneğin balıklarda, farelerde iç organların yönünün benzer bir gen tarafından kontrol edildiğini, bu genin kodladığı proteinlerin organların konumunu belirlediğini gösteriyor. (Her bir proteinin yapısı belirli bir genin DNA diziliminin oluşturduğu koda göre belirlenir, buna genin proteini kodlaması denir.)\nEmbriyo erken dönemlerinde simetrik bir yapıdadır. Yaklaşık sekiz günlük bir embriyoda -embriyo bu dönemde hayli basit bir yapıdadır- sağ-sol eksen oluşmuştur ve orta hattaki çukur şeklindeki “nod” adı verilen yapı organların asimetrik yapıda gelişmesine neden olan mekanizmaların merkezidir. Nod üzerindeki tüysü yapıların saat yönündeki hareketi hücreler arası sıvının belirli yöne doğru salgılanmasına (nodal akış olarak bilinir) neden olur. Nodal akışın belirli bir yönde daha güçlü olmasının nedeni ise ilgili gen tarafından gerçekleştirilen protein üretiminin nod yapısının her iki yönünde aynı olmamasıdır."
            }
        ]
    },
    {
        "id": "insanlar-farkli-renkleri-nasil-algilar",
        "conversations": [
            {
                "from": "soru",
                "value": "İnsanlar Farklı Renkleri Nasıl Algılar?"
            },
            {
                "from": "cevap",
                "value": "Gözde çubuk ve koni adı verilen ve ışığı algılayabilen iki tür hücre grubu vardır. Çubuk hücreler ışığa karşı daha hassas olmalarına rağmen renkler koni hücreler sayesinde algılanır. Üç tür koni hücresi vardır ve bunların her biri ışığa karşı duyarlılığı farklı olan pigmentler içerir. Mavi koni hücrelerinin en yüksek hassasiyet gösterdiği ışığın dalga boyu yaklaşık 430 nanometreyken, yeşil koni hücrelerinin 530 nanometre, kırmızı koni hücrelerinin ise yaklaşık 560 nanometredir.\nFarklı dalga boylarındaki ışık koni hücrelerini farklı derecelerde uyarır. Örneğin dalga boyu 580 nanometre olan ışık göze ulaştığında hem kırmızı hem de yeşil koni hücreleri uyarılır. Bazı dalga boylarında üç koni hücresi de uyarılabilir. Beyin bu hücrelerden gelen sinyalleri birleştirerek farklı dalga boylarındaki ışınların farklı şekilde algılanmasını sağlar.\nIşığın üç ana rengi olan kırmızı, mavi ve yeşilden iki tanesi üst üste geldiğinde ara renkler oluşur. Ara renklerin tonları kırmızı, mavi ve yeşil ışığın miktarları kontrol edilerek ayarlanabilir. Görünür bölge dalga boyundaki ışınların tamamı bir araya geldiğinde ise beyaz olarak algılanır.\nBoyalar içlerindeki, farklı dalga boylarındaki ışınları soğuran pigmentler nedeniyle farklı renklerdedir. Boyalardaki standart ana renkler sarı, kırmızı-mor ve mavi-yeşildir. Sarı pigmentler mavi ışığı, kırmızı-mor pigmentler yeşil ışığı, mavi-yeşil pigmentler kırmızı ışığı soğurur. Bu nedenle ana renklerdeki boyaları karıştırdığımızda bütün renkler soğurulduğu için karışım siyah görünür."
            }
        ]
    },
    {
        "id": "uzay-araclari-dunyaya-donerken-neden-goktaslari-gibi-yanarak-zarar-gormez",
        "conversations": [
            {
                "from": "soru",
                "value": "Uzay Araçları Dünya’ya Dönerken Neden Göktaşları Gibi Yanarak Zarar Görmez?"
            },
            {
                "from": "cevap",
                "value": "NASA\n100.000 kg’lık kütlesiyle 300 km irtifadaki yörüngesinde saniyede 7700 m hızla hareket eden bir uzay mekiği Dünya’ya dönerken yüksekliğinden ve hızından kaynaklanan muazzam enerjisini çok kısa sürede kaybeder. Daha doğrusu uzay aracının kinetik ve potansiyel enerjisi, başka enerji türlerine dönüşür.\nGörevlerini tamamlayan uzay araçları Dünya’ya dönerken kütleçekim kuvveti nedeniyle atmosferde çok yüksek hızlara ulaşır. Atmosferdeki havada bulunan parçacıkların yüksek hızlarda oluşturduğu sürtünme nedeniyle uzay araçlarının yüzeyinin sıcaklığı yaklaşık 2000°C’ye çıkar. Isı kalkanları uzay araçlarını yüksek sıcaklığın tahrip edici etkisinden korur. Apollo, Gemini gibi uzay araçlarında kullanılmış olan, plastik reçinelerden üretilmiş, kullanıldıktan sonra tahrip olan ısı kalkanları belli bir sıcaklığa maruz kaldığında yanmaya başlar ve kimyasal tepkime sonucunda açığa çıkan sıcak gaz, uzay aracından uzaklaşarak yüksek ısının uzay aracına zarar vermesini önler. Uzay mekiklerinde ise ısıyı yansıtma özelliğine sahip, yalıtkan silisyum seramik karolar ve farklı kompozit malzemelerden oluşan ve tekrar kullanılabilen ısı kalkanları kullanılmıştır.\n\nAtmosfere girişte uzay araçlarını koruyan diğer faktörler uzay araçlarının şekli ve atmosfere giriş açılarıdır. Sıcak gazlar uzay aracının geniş yüzeyi boyunca yayılarak atmosferde dağılır. Böylece uzay aracının yüzeyinin sıcaklığı azalır. Bunun yanı sıra uzay araçlarının atmosfere giriş açısı da hayli önemlidir. Giriş açısının fazla yatay olması durumunda uzay aracı -su yüzeyinde seken bir taş gibi- atmosfere giremeden tekrar yörüngeye döner. Giriş açısının çok dik olması durumunda ise aracın maruz kaldığı sürtünme artar ve uzay aracı yanabilir."
            }
        ]
    },
    {
        "id": "evrenin-buyuklugu-ne-kadardir",
        "conversations": [
            {
                "from": "soru",
                "value": "Evrenin Büyüklüğü Ne Kadardır?"
            },
            {
                "from": "cevap",
                "value": "En son verilere göre, evren 13,8 milyar yaşında olduğu ve ışık saniyede 300.000 kilometre mesafe katettiği için görebildiğimiz en uzak gökcisminin bizden 13,8 milyar ışık yılı uzakta olduğu düşünülebilir. Ancak gözlemlenebilir evrenin yarıçapı yaklaşık 46 milyar ışık yılıdır.\nEvrenin yaşı ile büyüklüğü arasındaki büyük farkın nedeni ise evrenin genişlemesidir. Hızlanarak devam eden genişleme sebebiyle yıldızlar ve gökadalar birbirlerinden giderek daha da uzaklaşır. Bu nedenle gözlemlediğimiz bir cisim -ışığı bize ulaştığında- aslında bizden çok daha uzakta bulunuyor olabilir.\nEvrenin genişleme hızından yararlanarak yapılan ayrıntılı hesaplar, görünür evrenin yarıçapının yaklaşık 46 milyar ışık yılı olduğunu gösteriyor. Görünür evren, merkezinde bulunan gözlemciye göre küresel olarak algılanır. Evrenin hızlanarak genişleme etkisinin yanı sıra aslında evrenin merkezinde olmadığımız ve evrenin şeklini tam olarak bilmediğimiz için, evrende var olan gökcisimlerinin sayısı gözlemleyebildiğimizden çok daha fazladır."
            }
        ]
    },
    {
        "id": "aya-giden-astronotlar-nasil-geri-dondu",
        "conversations": [
            {
                "from": "soru",
                "value": "Ay’a Giden Astronotlar Nasıl Geri Döndü?"
            },
            {
                "from": "cevap",
                "value": "Astronotları Ay’a ulaştırmak ve Dünya’ya geri getirmek için tasarlanan Apollo uzay araçları üç kısımdan oluşuyordu: komuta modülü, hizmet modülü ve Ay modülü. Bu modüllerden sadece komuta modülü astronotlarla beraber Dünya’ya dönmüş, diğer iki modülse görevlerini tamamladıktan sonra uzay aracından ayrılmıştı.\nKomuta modülü, uzay aracının ana kontrol merkeziydi. Mürettebatın yolculuk boyunca içinde yaşayabileceği şekilde tasarlanan bu kabin, kontrol ve iletişim sistemlerini de içeriyordu. Bu modül astronotlar Ay’ın yüzeyine inerken yörüngede kalmıştı.\nServis modülü uzay aracının yol alması ve Ay’ın yörüngesine girmesi için gerekli itki sistemlerini ve yakıt tanklarını içeriyordu. Neredeyse tüm görev boyunca komuta modülüne bağlı kalan bu modül, geri dönüş yolculuğu sırasında Dünya’nın atmosferine girmeden hemen önce uzay aracından ayrılmıştı.\nAy modülü, astronotların Ay’ın yüzeyine inmesi ve komuta modülüne geri dönmesi için tasarlanan birimdi. Astronotların Ay ortamında hayatlarını devam ettirebilmesi için gerekli şeylerin yanı sıra itki sistemleri ve yakıt tankları içeriyordu. Kütlece komuta modülünün yarısı kadar olan bu modül, astronotların Ay’ın yüzeyinden komuta modülüne geri dönmesini sağladıktan sonra Ay’ın yörüngesinde bırakıldı. Modülün daha sonraları Ay’ın hangi bölgesine düştüğü bilinmiyor."
            }
        ]
    },
    {
        "id": "ctrlaltdel-komutu-icin-neden-ayni-anda-basmanin-zor-oldugu-tuslar-secildi",
        "conversations": [
            {
                "from": "soru",
                "value": "CtrlAltDel Komutu İçin Neden Aynı Anda Basmanın Zor Olduğu Tuşlar Seçildi?"
            },
            {
                "from": "cevap",
                "value": "Günümüzde hayatımızın vazgeçilmez bir parçası olan kişisel bilgisayarlar 1980’li yılların başından itibaren kullanılmaya başlandı. Bu dönemde IBM şirketi de kişisel bilgisayarlar üzerine çalışmalar gerçekleştiriyordu.\nIBM’in kişisel bilgisayar projesinde çalışan araştırmacılar ne zaman programlamayla ilgili bir problemle karşılaşsalar bütün sistemin yeniden başlatılması gerekiyordu. Ancak sistemin kullanıcı tarafından yeniden başlatılması sırasında gerçekleştirilen bellek testleri zaman kaybına neden olduğundan, projede çalışan mühendislerden David Bradley sistemin bellek testleri yapılmaksızın yeniden başlatılmasını sağlayan bir kısayol komutu oluşturdu.\nBaşlangıçta bu amaçla Control + Alt + Escape tuşları seçilmişti. Ancak bu tuşlara aynı anda tek elle basılabilmesi mümkün olduğundan, sistemin yanlışlıkla yeniden başlatılmasını ve veri kaybını engellemek amacıyla Escape yerine Delete tuşu tercih edildi.\nMühendislerin kendi karşılaştıkları sorunların çözümü için geliştirdiği bu komuttan, sonraki yıllarda Microsoft tarafından geliştirilen Windows işletim sistemini kullanan tüketiciler de yararlanmaya başladı."
            }
        ]
    },
    {
        "id": "obezite-genetik-midir",
        "conversations": [
            {
                "from": "soru",
                "value": "Obezite Genetik midir?"
            },
            {
                "from": "cevap",
                "value": "Bilimsel çalışmalar 100’ün üzerinde genin vücut yapısını belirlemede etkin rol oynadığını gösteriyor. Ancak bir insanın dış görünümü sadece genler tarafından belirlenemez. Vücutta hangi genlerin etkin rol oynayacağı çevresel etkenlere bağlı olarak değişir. Özellikle son 20-30 yılda dünya genelinde aşırı kilolu insanların sayısında görülen artışın sebebinin de daha çok çevresel etkenler olduğu söylenebilir. Çünkü yakın geçmişte insanların genlerinde bir değişiklik yaşanmadı.  Ancak insanların geçmişe göre daha sağlıksız bir biçimde beslenmeleri ve daha az enerji harcamaları giderek daha kilolu hale gelmelerine neden oluyor."
            }
        ]
    },
    {
        "id": "suyun-uzerindeki-petrol-kalintilari-neden-gokkusagi-renklerinde-gorunur",
        "conversations": [
            {
                "from": "soru",
                "value": "Suyun Üzerindeki Petrol Kalıntıları Neden Gökkuşağı Renklerinde Görünür?"
            },
            {
                "from": "cevap",
                "value": "Petrol içerikli maddeler suyun içinde homojen bir şekilde dağılmaz. Ayrıca yoğunlukları suyunkinden daha düşük olduğu için suyla karıştıklarında suyun yüzeyinde kalırlar. Petrol içerikli maddeler suyla karıştığında suyun yüzeyinde ince bir film tabakası oluşturarak yayılır. Bu tabakanın kalınlığı birkaç mikrometre yani saç teli kalınlığında olabilir.\nIşık havanın, petrolün ve suyun içinde farklı hızlarda hareket eder. Bu nedenle bir ortamdan diğer ortama geçerken ışığın hareket doğrultusu değişebilir. Suyun yüzeyindeki petrol tabakasına çarptığında ışığın bir kısmı yansır. Bir kısmı ise bu tabakanın içinden geçer. Ancak petrol ve su birbiri ile karışmadığı için petrol ve su arasında bir sınır vardır. Petrol tabakasının içinden geçen ışığın bir kısmı da bu ara yüzeyden yansır. Petrol tabakasının üst kısmından ve petrol-su ara yüzeyinden yansıyan ışınlar farklı yollar izler. Eğer petrol tabakasının kalınlığı gelen ışığın dalga boyuyla kıyaslanabilir ölçekte ise ışınlar birbirlerini güçlendirecek ya da sönümlendirecek biçimde çakışabilir. Petrol tabakasının kalınlığındaki küçük değişimler ve farklı dalga boylarındaki ışınların bir ortamdan diğerine geçerken farklı açılarla kırılması nedeniyle, ışınların birbirlerini güçlendirme ve sönümlendirme şekilleri de değişebilir. Bu nedenle petrol tabakasının yüzeyinde gökkuşağı renkleri oluşur. CD’lerin yüzeylerinde ve sabun köpüklerinin oluşturduğu baloncuklarda gökkuşağı renklerinin oluşmasının sebebi de bu durumdur."
            }
        ]
    },
    {
        "id": "kum-tanecikleri-genellikle-sari-renkte-olmasina-ragmen-beyaz-kum-tepeleri-nasil-olusur",
        "conversations": [
            {
                "from": "soru",
                "value": "Kum Tanecikleri Genellikle Sarı Renkte Olmasına Rağmen Beyaz Kum Tepeleri Nasıl Oluşur?"
            },
            {
                "from": "cevap",
                "value": "Kum taneciklerinin rengi ve boyutları oluştukları kayacın yapısı hakkında önemli bilgiler verir.\nKum taneciklerinde en yaygın bulunan mineral kuvarstır. Saf kuvars renksizdir. Ancak mineralin oluşumu sırasında içine hapsolan başka maddeler farklı renklerde kuvars türlerinin oluşmasına neden olur. Kum taneciklerinin yapısında yüksek miktarda bulunan diğer bir madde olan kalsiyum karbonat şeffaf ve beyazdır. Yine kumun yapısında büyük oranda bulunan minerallerden feldspat kum taneciklerinin açık kırmızı-kahverengi renkte görünmesine neden olur. Siyah kum tanecikleri ise volkanik kayaçların aşınmasıyla oluşur. Dolayısıyla kum taneciklerinin rengi bileşimiyle yakından ilişkilidir.\nDünya üzerinde farklı bölgelerde beyaz kum taneciklerinden oluşan kumsallar bulunuyor. Bu durumun nedeni kumun yapısındaki saf kuvars ve kireçtaşı miktarının fazla olması. ABD’nin New Mexico eyaletinde bulunan Tularosa Havzası’ndaki kar beyazı kum tepeleri ise alçıtaşı kristallerinden meydana geliyor. Aslında alçıtaşı suda kısmen çözündüğü için kum taneciklerinin yapısında büyük oranda bulunmaz. Normal şartlarda alçıtaşı içeren yağmur suları nehirler aracılığıyla denizlere taşınır. Ancak bu bölgede kayaçların yapısındaki alçıtaşı yağmur ve kar sularının etkisiyle çözünerek Tularosa Havza’sına ulaşır. Ancak bu bölgeden denizlere taşınamaz. Bu nedenle havzanın tabanında biriken kireç taşı kristalleri beyaz kum tepelerinin oluşmasına neden olur."
            }
        ]
    },
    {
        "id": "aycicekleri-gunesi-nasil-takip-eder",
        "conversations": [
            {
                "from": "soru",
                "value": "Ayçiçekleri Güneş’i Nasıl Takip Eder?"
            },
            {
                "from": "cevap",
                "value": "Ayçiçeklerinin çiçek kısımları gün içinde Güneş’i takip ederek doğudan batıya doğru hareket eder. Geceleri ise tersi yönde hareket ederek sabahki konumlarına geri dönerler. Bu günlük hareket, gelişme dönemindeki ayçiçeği tomurcuklarında görülür ve çiçekler gelişimlerini tamamladığında durur. Olgunlaşmış ayçiçekleri sürekli olarak doğuya doğru yönelir.\nAyçiçeği tomurcuklarını gövdeye bağlayan ve yastıkçık olarak isimlendirilen esnek kısımdaki hücreler ayçiçeklerinin Güneş’e göre hareketinden sorumludur. Yastıkçık bölümündeki hücrelerin içindeki suyun hücre duvarına uyguladığı basıncın artıp azalması, gövdenin bu esnek bölümünün bir tarafının gerginliğini kaybetmesine, diğer tarafının ise sertleşmesine neden olur. Bu durum ayçiçeklerinin yön değiştirmesini sağlar.\nAyçiçeklerinin geceleri de batıdan doğuya doğru hareket etmeye devam etmesi nedeniyle, bazı bilim insanları ayçiçeklerinin yön değiştirmesinin nedeninin Güneş olmadığını, bu durumun bitkilerin biyolojik saati tarafından kontrol edilen günlük bir hareket olduğunu düşünüyor. Diğer bir görüşe göre ise ayçiçeklerinin hareketi suyun bitkinin gövdesinin her yerinde eşit oranda dağılmaması ile ilişkili. Toprağın hem çok kuru hem de suya doymuş olduğu durumlarda ayçiçeklerinin hareket etmemesi, suyun ayçiçeklerinin yön değiştirmesinde etkili olduğunu gösteriyor."
            }
        ]
    },
    {
        "id": "gunluk-yasamimizda-maruz-kaldigimiz-dogal-radyoaktivite-kaynaklari-neler",
        "conversations": [
            {
                "from": "soru",
                "value": "Günlük Yaşamımızda Maruz Kaldığımız Doğal Radyoaktivite Kaynakları Neler?"
            },
            {
                "from": "cevap",
                "value": "Doğal radyoaktivite kaynaklarından biri uzaydan gelen yüksek enerjili ışınlar ve parçacıklardır. Bu parçacıklar atmosferin üst katmanlarında bulunan moleküllerle etkileşerek radyoaktif çekirdeklerin (örneğin karbon-14, hidrojen-3 gibi) oluşmasına sebep olur.\nDoğal radyasyon kaynaklarından biri de yerkabuğunda bulunan kayaçlardır. Yeryüzünde doğal olarak bulunan uzun ömürlü radyoaktif elementler uranyum-238, toryum-232, potasyum-40 ve bu elementlerin bozunma ürünleri olan radyum-226 ve radon-222’dir. Renksiz ve kokusuz bir gaz olan radon yerkabuğunda bulunan çatlaklar ve boşluklar boyunca yayılarak yeryüzüne ulaşabilir. Radon normal koşullarda gaz halinde bulunduğu için soluduğumuz hava yoluyla vücudumuza girebilir.\nYerkabuğunda bulunan radyoaktif elementler nedeniyle toprakta yetişen bitkiler de düşük miktarda radyasyon içerebilir. Örneğin muz, havuç, patates, kırmızı et gibi yiyeceklerin içindeki potasyum-40 oranı diğer yiyeceklere göre daha yüksektir. Yaşadığımız binaların yapımında kullanılan malzemeler, örneğin granit, kumtaşı, kireçtaşı ve alçıtaşı radyum, toryum, uranyum ve potasyum gibi radyoaktif izotoplar içerebilir.\nDoğal kaynaklı radyoaktif maddeler nedeniyle maruz kalınan radyasyon miktarı yıllık ortalama 3,1 milisieverttir.\nGünlük hayatımızda insan kaynaklı etkiler -tıbbi görüntüleme yöntemleri, bazı endüstriyel süreçler (örneğin kömür santralleri, petrol rafinerileri), duman algılayıcılar gibi- nedeniyle de radyasyona maruz kalıyoruz. Bu süreçler nedeniyle maruz kalınan radyasyon miktarı ise doğal kaynaklı olana benzer şekilde ortalama 3,1 milisieverttir."
            }
        ]
    },
    {
        "id": "uzun-sure-kullanilmayan-otomobil-lastiklerinin-havasi-neden-zamanla-iner",
        "conversations": [
            {
                "from": "soru",
                "value": "Uzun Süre Kullanılmayan Otomobil Lastiklerinin Havası Neden Zamanla İner?"
            },
            {
                "from": "cevap",
                "value": "Lastiğin içindeki hava basıncı dışındaki basınçtan yüksek olduğundan, lastiğin içindeki havayı oluşturan moleküller bu boşluklardan geçerek dışarı kaçabilir. Havayı oluşturan moleküllerin daha yoğun ortamdan daha az yoğun ortama geçmesi nedeniyle bu olay hava osmozu olarak da isimlendirilir.\n\nDoğal kauçuk. Otomobil lastiklerinin hammaddesi kauçuktur. Kauçuk, poliizopren olarak isimlendirilen makro ölçekte moleküllerden oluşur.\nLastiğin içindeki ve dışındaki basınç farkı nedeniyle ortaya çıkan bu durum lastik basıncının bir ayda yaklaşık 1-2 psi (psi bir basınç birimidir ve 1 atmosfer basıncı 14,70 psi’ye eşittir) düşmesine neden olabilir. Bu değer çok küçük gibi gelebilir. Ancak en uygun lastik basıncı 30 psi olan bir otomobil lastiğinin basıncı hava osmozu nedeniyle bir yılda toplamda 24 psi düşebilir. Yani bu miktardaki bir basınç azalması lastiğin bir yılda tamamen inmesine neden olabilir.\nHava osmozu nedeniyle ortaya çıkan basınç azalması sadece kullanılmayan araçların lastiklerinde değil bütün lastiklerde görülür. Bu nedenle lastik basıncının uygun değerde tutulabilmesi için lastik basıncı düzenli olarak kontrol edilmeli ve oluşan basınç farkı belirli aralıklarla tamamlanmalıdır.\nLastikte oluşan küçük çatlaklardan ya da supaptan kaynaklanan hava sızmaları da lastik basıncının düşmesine neden olur. Ancak bunlar lastik basıncının hızlı bir şekilde azalmasına sebep olan etkenlerdir."
            }
        ]
    }
]